ལན། གསོ་བྱ་གསོ་བྱེད་ཇི་ལྟར་གསོ་བ་དང་། གསོ་བ་པོ་དང་རྣམ་པ་བཞིའོ། །
ལན། བོད་ཀྱི་ལོ་རྒྱུས་ཐོག་གྲགས་པའི་སྙན་པ་འབར་བའི་ཆོས་རྒྱལ་མེས་དབོན་རྣམ་གསུམ་ནི་ཆོས་རྒྱལ་སྲོང་བཙན་སྒམ་པོ་དང་། ཁྲི་སྲོང་ལྡེའུ་བཙན། མངའ་བདག་ཁྲི་རལ་པ་ཅན་བཅས་ཡིན་ནོ། །
ལན། སྤྲུལ་པའི་སྲས་གསུམ་ནི་རྒྱ་གར་གྱི་སྨན་པ་རྡརྨ་རྭ་ཛ་དང་། རྒྱ་ནག་གི་སྨན་པ་ཧ་ཤང་མཧཱ་ཀྱིན་ད། ཙན་པ་ཤི་ལ་ཧ་བཅས་ལ་སྤྲུལ་པའི་སྲས་གསུམ་དུ་གྲགས། བི་མ་ལ་མི་ཏྲ་ཞེས་པ་བོད་སྐད་དུ་བསྒྱུར་ན་མཚན་གང་ཡིན། ཁོང་དུས་རབས་གང་གི་དུས་སུ་ཆོས་རྒྱལ་སུའི་སྐུ་དུས་སུ་བོད་ལ་བྱོན་ནམ། ལན་དུ་བི་མ་ལ་མི་ཏྲ་ཞེས་བོད་སྐད་དུ་བསྒྱུར་ན་དྲི་མེད་བཤེས་གཉེན་ཟེར་ཞིང་། དུས་རབས་བརྒྱད་པ་ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་དུས་སུ་བོད་དུ་བྱོན་པ་ཡིན།
ལན། ཞལ་ཆེམས་ནི། བསམ་པ་བཟང་པོ་གསེར་དང་འདྲ་བ་སྟེ། །བཟང་པོའི་གྲོས་ནི་བདུད་རྩི་ཡིན་ཞེས་ཉོན། །ངན་པ་རྣམས་ཀྱང་མ་དང་འདྲ་བས་གསོས། །མི་ཆོས་རྟོག་པ་ཡིན་གྱི་རྣམ་རྟོག་སྐྱུངས། །ཞེས་སོགས་གསུངས་ཡོད།
ལན། འདོད་ལྷའི་ཞག་རེར་མི་ལོ་ལྔ་བཅུ་རེ་བརྩི་བས་རྒྱུད་བཞི་འདི་ཉིད་མི་ལོ་བརྒྱ་དང་ལྔ་བཅུའི་རིང་གཏེར་དུ་སྦས་པ་ཡིན།
ལན། བད་ཀན་མཚན་ཉིད་སྣུམ་ཞིང་བསིལ་བ་དང་། །ལྕི་རྟུལ་འཇམ་བརྟན་འབྱར་བག་ཅན་དུ་གནས། ཞེས་སོ། །
ལན། དཔལ་ལྡན་རྒྱུད་བཞི་འདི་ཉིད་གཏེར་སྟོན་གྲྭ་པ་མངོན་ཤེས་ཀྱིས་གསོ་རིག་གི་གཞུང་མན་ངག་དང་བཅས་པ་དབུས་པ་དར་གྲགས་ལ་གནང་། དེས་རུས་རོག་ཡིན་པ་སྟོན་ཆེན་དཀོན་མཆོག་སྐྱབས་ཞེས་འཁྲུངས་ཡུལ་མང་མཁར་ཚ་ལུང་པ་ལ་གནང་། དེས་གཡུ་ཐོག་ཡོན་ཏན་མགོན་པོ་ལ་གནང་ངོ་། གཡུ་ཐོག་རྙིང་མ་ཡོན་ཏན་མགོན་པོའི་འཁྲུངས་ཡུལ་གང་དང༌།
ལན། སྒོ་བཞི་རེ་ཐང་ཞེས་པའི་སྒོ་བཞི་ནི་ཤར་སྒོ་རྭ་ལུང་ཆོས་ཀྱི་སྒོ། ལྷོ་སྒོ་ཉིང་རོ་ཤིང་གི་སྒོ། བྱང་སྒོ་རྡོ་ལྕགས་ལྕགས་ཀྱི་སྒོ། ནུབ་སྒོ་རྒྱ་བྲག་ནས་ཀྱི་སྒོ། ཞེས་མྱང་ཆོས་འབྱུང་ལས་གསུངས། གཡུ་ཐོག་གསར་རྙིང་གཉིས་ཀ་འཕགས་ཡུལ་དུ་ཐེངས་ག་ཚོད་ཕེབས་ཡོད་དམ། ལན་དུ་རྗེ་བཙུན་གཡུ་ཐོག་རྙིང་མ་སྔ་ཕྱིར་རྒྱ་གར་དུ་ལན་གསུམ་དང་རྒྱ་ནག་ལ་ལན་གཉིས་ཕེབས་པ་དང་།
ལན། རྒྱུད་བཞིའི་འགྲེལ་པ་བཀོད་པ་རྣམ་བཞི་ནི་མིའི་ཉི་མ་མཐོང་བ་དོན་ལྡན་གྱིས་སྤྱི་ལོའི་དུས་རབས་བཅོ་ལྔ་པར་བརྩམས་གནང་བ་རེད།
ལན། ཇོ་ནང་སྤྲུལ་པའི་སྐུ་ཀུན་དགའ་སྙིང་པོའི་བླ་སྨན་དང་རྒྱུད་བཞི་པར་དུ་བརྐོ་བའི་དོ་དམ་དང་ཞུས་ཆེན་མཛད་པ་པོ་ནི་ལྷུན་སྡིངས་བདུད་རྩི་འགྱུར་མེད་ཡིན། མཉམ་མེད་དྭགས་པོ་ལྷ་རྗེས་གསོ་རིག་གི་སློབ་དཔོན་སུམ་ཅུ་ཙམ་བསྟེན་གནང་བའི་ནང་གཙོ་བོའི་སློབ་དཔོན་སུ་ཡིན།
ལན། མཉམ་མེད་དྭགས་པོ་ལྷ་རྗེའི་གསོ་རིག་གི་སློབ་དཔོན་གཙོ་བོ་ནི་བི་ཇི་ཡིན་ཞིང༌། ཁོང་གི་སློབ་མ་གྲགས་ཆེ་བ་ཞང་སྨན་ནག་པ་དང་། གྲུམ་པ་ལྷ་རྗེ་ལ་སོགས་སྨན་པ་མཁས་ཅན་མང་པོ་བྱུང་ཡོད། འཚོ་བྱེད་གཞོན་ནུའི་ཡབ་ཡུམ་གྱི་མཚན་ལ་གང་ཞུའམ།
ལན། འཚོ་བྱེད་གཞོན་ནུའི་ཡབ་གྱི་མཚན་ལ་རྒྱལ་པོ་གཟུགས་ཅན་སྙིང་པོ་དང་། ཡུམ་གྱི་མཚན་ལ་ཚོང་དཔོན་གྱི་ཆུང་མ་ཞུ་བ་དང༌། ཁོང་བསྐྱེད་བསྲིངས་དང་གསོ་སྐྱོང་མཛད་མཁན་ནི་ཁོང་རང་གི་གཅེན་པོ་གཞོན་ནུ་འཇིགས་མེད་ཞུ་བ་དེ་ཡིན།
ལན། བྱང་པ་རྣམ་རྒྱལ་གྲགས་བཟང་གི་འཁྲུངས་ཡུལ་ནི་གཙང་ངམ་རིང་ཡིན་པ་དང་རབ་བྱུང་བདུན་པའི་ཤིང་ཕག་སྟེ་སྤྱི་ལོ་༡༣༩༥ལོར་སྐུ་འཁྲུངས།
ལན། བྱང་པ་རྣམ་རྒྱལ་གྲགས་བཟང་གི་གསོ་རིག་གི་སློབ་མ་དང་བླ་སྨན་ཟུང་དུ་འབྲེལ་བ་ནི་མིའི་ཉི་མ་མཐོང་བ་དོན་ལྡན་ནམ་བྱང་པ་དཀོན་མཆོག་རིན་ཆེན་ཞུ་བ་དེ་རེད།
ལན། བྱང་པ་རྣམ་རྒྱལ་གྲགས་བཟང་མཆོག་ནས་ཡན་ལག་བརྒྱད་པ་ཐམས་ཅད་ཀྱི་སྙིང་པོ་བསྡུས་པ་ཡིད་བཞིན་ནོར་བུ་ཞེས་བྱ་བ་དང་། རྩ་རྒྱུད་ཀྱི་བཤད་པ་རྒྱུད་དོན་གསལ་བྱེད་སྒྲོན་མ། བཤད་རྒྱུད་ཀྱི་རྒྱ་ཆེར་འགྲེལ་པ་བདུད་རྩི་ཆུ་རྒྱུན། ཕྱི་རྒྱུད་ཀྱི་དཀའ་འགྲེལ་དགོས་འདོད་འབྱུང་བ། ཡོངས་གཏད་ཀྱི་འགྲེལ་པ་ཚིག་དོན་རྣམ་པར་གསལ་བ། འཚོ་བྱེད་རྣམས་ལ་སྙིང་ནས་བརྩེ་བའི་མན་ངག་འཕྲུལ་གྱི་ཡིག་ཆུང་སོགས་མཛད། བྱང་པ་རྣམ་རྒྱལ་གྲགས་བཟང་གི་སྔ་རྗེས་སུ་བྱང་པའི་མི་རྒྱུད་ག་ཚོད་བྱུང་ཡོད་དམ།
ལན། བྱང་པ་རྣམ་རྒྱལ་གྲགས་བཟང་གི་སྔ་རྗེས་སུ་བྱང་པའི་མི་རྒྱུད་བཅུ་ཙམ་བྱུང་ཡོད་པ་སྟེ་དེ་དག་ནི་༡མི་ཉག་སེའུ་རྒྱལ་པོ། ༢ དཔོན་ཆེན་གྲགས་དར། ༣ དེའི་སྲས་རྡོ་རྗེ་མགོན་པོ། ༤ དེའི་སྲས་ནམ་མཁའ་བསྟན་པ། ༥ དེའི་སྲས་རིན་ཆེན་རྒྱན་མཚན། ༦ དེའི་སྲས་ཆོས་གྲགས་དཔལ་བཟང་། ༧དེའི་སྲས་བྱང་པ་རྣམ་རྒྱལ་གྲགས་བཟང་། ༨ བྱང་བདག་ངག་གི་རིན་ཆེན་དབང་པོ། ༩ དེའི་སྲས་ཀུན་དགའ་ལེགས་པ། ༡༠ དེའི་སྲས་བཀྲ་ཤིས་སྟོབས་རྒྱལ་དབང་པོའི་སྡེ།
ལན། ཟུར་མཁར་མཉམ་ཉིད་རྡོ་རྗེ་མཆོག་ཤར་དྭགས་པོའི་སའི་ཆ་ལ་ཐོག་ཟུར་མཁར་ཞེས་པར་རབ་བྱུང་བདུན་པའི་ས་ལུག་སྟེ་སྤྱི་ལོ་༡༤༣༩ལོར་སྐུ་འཁྲུངས།
ལན། ཟུར་མཁར་མཉམ་རྡོ་རྗེ་མཆོག་ནས་སྨན་གཞུང་མན་ངག་བྱེ་བ་རིང་བསྲེལ་དང་། དཔལ་ལྡན་རྒྱུད་བཞིའི་འགྲེལ་ཆེན་པོད་ཤེལ་ཕྲ་མོ། སྤྱི་དོན་ནམ་རྒྱུད་ཀྱི་དཀའ་གནད་རྣམས་ལ་དྲི་ཚིག་དངུལ་དཀར་མེ་ལོང༌། རིན་ཆེན་འཁྲུངས་དཔེའམ་སྨན་ངོ་གསལ་བྱེད། རོ་སྐོར་ལྕགས་ཀྱི་ཕྲེང་བ། རྒྱུད་ཕྱི་མའི་སྨན་ངོ་གསལ་བྱེད་སོགས་མཛད།
ལན། ཟུར་མཁར་བློ་གྲོས་རྒྱལ་པོའི་གསོ་རིག་གི་སློབ་དཔོན་ནི་མཚོ་སྨད་མཁན་ཆེན་གྱི་སློབ་མ་གླང་བུ་ཆོས་རྗེ་ཡིན།
ལན། གསོ་བ་དཀར་པོ་ལམ་གྱི་སྒྲོན་མེ་ཞེས་པ་ནི་རྒྱ་ནག་གི་སྨན་པསྟོང་གསུམ་གང་བས་བོད་ལ་ཕེབས་དུས་ཕེབས་ལམ་དུ་གསོ་བ་དཀར་པོ་ལམ་གྱི་སྒྲོན་མེ་དང་། མཐའ་བཞིའི་ལུགས་ཁུ་བ་བཞི་ལྡན་སོགས་གསོ་རིགགི་བསྟན་བཅོས་བརྩམ་གནང་མཛད།
ལན། དེ་ནི་རབ་བྱུང་ལྔ་པའི་ཤིང་བྱི་སྤྱི་ལོ་༡༢༨༥ལོར་ཨོ་རྒྱན་གླིང་པས་བསམ་ཡས་དང་ཤེལ་བྲག་ནས་གཏེར་ལས་བཏོན་པའི་སློབ་དཔོན་པདྨའབྱུང་གནས་ཀྱིས་གསུངས་པའི་བཀའ་ཐང་སྡེ་ལྔའི་ནང་གསེས་ལོ་པཎ་བཀའ་ཐང་ནང་གསུངས་ཡོད།
ལན། བོན་ཤེས་པ་ཅན་རྩིབས་ལྷ་སྐར་མ་ཡོལ་སྡེས་བོད་འདིར་རྐུ་ལ་ལན་ཡོད། སྡང་ལ་བྱམས་ཡོད། དགྲ་ལ་གཉེན་ཡོད། གཡག་ལ་མཚོན་ཡོད། དུག་ལ་སྨན་ཡོད། བྱད་སྟེམས་ལ་འགྲོལ་ཐབས་ཡོད་ཅེས་ལན་བཏབ། བཤད་འགྲེལ་འབུམ་ནག་གསལ་སྒྲོན་དང་འབུམ་ཆུང་གསལ་སྒྲོན་གཉིས་ཀྱི་མཛད་པ་པོ་སུ་ཡིན་ནམ།
ལན། བཤད་འགྲེལ་འབུམ་ནག་གསལ་སྒྲོན་དང་འབུམ་ཆུང་གསལ་སྒྲོན་གཉིས་ཀྱི་མཛད་པ་པོ་ནི་སུམ་སྟོན་ཡེ་ཤེས་གཟུངས་ཡིན་ནོ། །
ལན། གོང་སྨན་དཀོན་མཆོག་བདེ་ལེགས་ཀྱིས་རྒྱ་བོད་མཁས་པའི་མན་ངག་གབ་སྦས་སྤོད་དམར་ནག་ཁྲ་གསུམ་དང༌། ཕྱི་རྒྱུད་དཀའ་འགྲེལ་གསལ་བའི་སྒྲོན་མེ། བརྒྱུད་པའི་རྣམ་ཐར། སྨན་མིང་བརྡ་སྤྲོད། སྔོའི་འཁྲུངས་དཔེ་དོན་བསྡུས། ཁྱད་པར་རྒྱུད་བཞིའི་མཆན་འགྲེལ་རྒྱས་པ་སོགས་མཛད། དར་མོ་སྨན་རམས་པ་བློ་བཟང་ཆོས་གྲགས་ཀྱི་འཁྲུངས་ཡུལ་གང་དུ་ཡིན་པ་དང༌། རིགས་རུས་གང་ཡིན།
ལན། དར་མོ་སྨན་རམས་པ་བློ་བཟང་ཆོས་གྲགས་ཀྱི་འཁྲུངས་ཡུལ་ནི་ཡུལ་གཡུ་རུ་ལྷོ་ཡི་ཕྱོགས་ཡར་ཤར་ས་ཡི་ཐིག་ལེ་དར་མོ་ཞེས་རྒྱལ་མོ་གཡུ་སྒྲ་སྙིང་པོའི་རིགས་རུས་ལས་དུས་རབས་བཅུ་བདུན་པའི་ནང་སྐུ་འཁྲུངས་པ་དང་། རྒྱལ་དབང་སྐུ་ཕྲེང་ལྔ་པ་ངག་དབང་བློ་བཟང་རྒྱ་མཚོའི་བླ་སྨན་པ་མཛད་པ་རེད།
ལན། སྤྱི་ལོའི་དུས་རབས་བརྒྱད་པའི་ནང་སྤྲུལ་པའི་སྲས་གསུམ་གྱི་ཡ་གྱལ་ཁྲོམ་གྱི་སྨན་པ་བཙན་པ་ཤི་ལ་ཧས་བརྩམས་གནང་བ་རེད།
ལན། འཚོ་བྱེད་སྨན་པ་ཞེས་པ་ནི་ཆོས་རྒྱལ་སྲོང་བཙན་སྒམ་པོས་སྨན་པ་རྣམས་ལ་གནང་བའི་གོ་ཐོབ་ཀྱི་མཚན་སྙན་ཡིན་པ་དང་། ལྷ་རྗེ་ཞེས་པ་ནི་ཆོས་རྒྱལ་ཁྲི་སྲོང་ལྡེ་བཙན་གྱིས་སྨན་པ་རྣམས་ལ་ཆེ་བསྟོད་མཛད་པའི་མཚན་སྙན་ཞིག་ཡིན།
ལན། ལོ་ཆེན་རིན་ཆེན་བཟང་པོའི་སྣོད་ལྡན་གྱི་སློབ་མ་སྤུ་ཧྲེང་གི་སྨན་པ་མི་བཞི་ཞེས་པ་ནི་མང་མོ་སྨན་བཙུན་དང་། མྱང་འདས་སེང་གེ་སྒྲ། ཤཱཀྱཁྲི་ཡེ་ཤེས་འབྱུང་གནས། ཨོང་སྨན་ཨ་ནེ་བཅས་ཡིན།
ལན། ཟུར་མཁར་མཉམ་ཉིད་རྡོ་རྗེའི་མཐར་ཕྱིན་གྱི་སློབ་མ་བཞི་ནིམན་ངག་མཐར་ཕྱིན་མི་འགྱུར་ཚེ་བརྟན་དང་། འཕྲིན་ལས་མཐར་ཕྱིན་ཕྲག་དབོན་བསོད་ནམས་བཀྲ་ཤིས། ལག་ལེན་མཐར་ཕྱིན་ཚེ་འབུམ་རྡོ་རྗེ། བཤད་པ་མཐར་ཕྱིན་ལི་ཆུང་པདྨ་སྐྱབས་བཅས་ཡིན་ནོ། །
ལན། གོང་སྨན་དཀོན་མཆོག་བདེ་ལེགས་ཀྱི་བུ་ཆེན་ཉི་ཟླ་ལྟ་བུ་གཉིས་ནི་གོང་སྨན་དཀོན་མཆོག་འཕན་དར་དང་དཔོན་བཙུན་ཧོར་དཔལ་གཉིས་ཡིན།
ལན། གོང་སྨན་དཀོན་མཆོག་འཕན་དར་མཆོག་རབ་བྱུང་དགུ་པའི་ལྕགས་ལུག་སྟེ་སྤྱི་ལོ་༡༥༡༡ལོར་རྒྱ་གར་ལ་ཁད་ཀྱིས་ཉེ་བ་ཤྲི་སྟོད་ཆུ་རུག་མང་ཁྱུང་ཞེས་པའི་ཡུལ་དུ་སྐུ་འཁྲུངས།
ལན། གོང་སྨན་དཀོན་མཆོག་འཕན་དར་གྱི་གསུང་གིས་བསྐྱངས་པའི་སློབ་མ་ཀ་བ་ལྟ་བུ་བཞི་ནི་སྟོད་དུ་མཁས་པ་མངའ་རིས་པ་བདེ་ཆེན་དང་། སྨད་དུ་མཁས་པ་གོང་དཀར་གསེར་ཏོག་པ། བར་དུ་མཁས་པ་ཟུར་ཚེའི་དྲང་སྲོང་ལྷ་ཤག་པ། སྙན་པ་དང་ལྡན་པ་ཚ་རོང་ཆོས་རྗེ་དང་བཞིའོ། །
ལན། གོང་སྨན་དཀོན་མཆོག་འཕན་དར་གྱིས་རྩ་རྒྱུད་ཀྱི་འགྲེལ་པ་མེ་ལོང་མཐོང་གསལ་དང༌། གསོ་རིག་དགོས་འདོད་ནོར་བུའི་ཕྲེང་བ། ཉམས་ཡིག་བརྒྱ་རྩ་སོགས་མཛད། ཕྱག་རྡོར་མགོན་པོས་སྨན་གཞུང་གང་དང་གང་བརྩམས་གནང་ཡོད་དམ། ལན གོང་སྨན་དཀོན་མཆོག་འཕན་དར་གྱི་ཞལ་སློབ་ཕྱག་རྡོར་མགོན་པོས་། གཅེས་བསྡུས་རིན་ཆེན་ཕྲེང་བ་དང༌། མྱོང་གྲུབ་མན་ངག་ཁ་འཐོར་མན་ངག་སྙིང་གི་ནོར་བུ་ལས་གཞུང་གི་དོན་གསལ་སྙིང་པོ་སོགས་མཛད་ཡོད།
ལན། དཔལ་ཆེན་འོད་པོ་ཆེ་ནི་རབ་བྱུང་གསུམ་པའི་ལྕགས་རྟ་སྤྱི་ལོ་༡༡༥༠ལོར་འཁྲུངས་པ་དང༌། ཁོང་གིས་གསོ་བ་རིག་པའི་བསྟན་བཅོས་བརྒྱད་ཆུང་ཉི་མའི་འོད་ཟེར་ཞེས་པ་མཛད།
ལན། གྲུབ་ཆེན་ཨོ་རྒྱན་རིན་ཆེན་དཔལ་མཆོག་རབ་བྱུང་བཞི་པའི་ལྕགས་སྟག་སྟེ་སྤྱི་ལོ་༡༢༣༠ལོར་འཁྲུངས་པ་དང༌། དགུང་ལོ་བརྒྱད་ཅུ་པ་རབ་བྱུང་ལྔ་པའི་ས་བྱ་སྟེ་སྤྱི་ལོ་༡༣༠༩ལོར་སྐུ་གཤེགས།
ལན། གྲུབ་ཆེན་ཨོ་རྒྱན་པས་སྨན་གཞུང་དངུལ་ཆུ་གྲུབ་པའི་བསྟན་བཅོས་དང་། དངུལ་ཆུའི་གདམས་པ་ཤིན་ཏུ་ཟབ་པ། དངུལ་ཆུ་བཙོ་བཀྲུ་ཆེན་མོའི་ལག་ལེན་གྱི་ཟིན་བྲིས་སྦས་དོན་ཀུན་གསལ་སོགས་མཛད།
ལན། གཏེར་སྟོན་གྲྭ་པ་མངོན་ཤེས་ཀྱིས་བསམ་ཡས་དབུ་རྩེའི་ཀ་བ་བུམ་པ་ཅན་གྱི་གཏེར་ནས་རྒྱུད་བཞི་དེ་བོད་རབ་བྱུང་དང་པོའི་ས་སྟག་སྤྱི་ལོ་༡༠༣༨ལོར་གཏེར་ནས་གདན་དྲངས་ཤིང་མ་དཔེ་ལས་བཤུས་ཏེ་ཕྱི་མོ་རང་གནས་སུ་བཞུགས། བུ་དཔེ་ལོ་གཅིག་སྐོར་གསང་སྟེ་ཕྱིས་སུ་ཡར་ལུང་གི་དགེ་བཤེས་དབུས་པ་དར་གྲགས་ལ་གནང་བའི་བུ་དཔེ་རེད། སྨན་སྦྱོར་བདུད་རྩི་གསུམ་སྦྱོར་གྱི་ཐོག་མའི་འབྱུང་ཁུངས་ཇི་ལྟར་ཡིན། ད་བར་ལོ་རྒྱུས་ཇི་ཙམ་སོང༌།
ལན། སྨན་སྦྱོར་བདུད་རྩི་གསུམ་སྦྱོར་གྱི་ཐོག་མའི་འབྱུང་ཁུངས་སྤྱི་ལོའི་དུས་རབས་བཅུ་བདུན་པའི་ནང་ཀོང་རོང་སྨན་བླ་དོན་གྲུབ་ཀྱིས་མཛད་པའི་གཅེས་བསྡུས་ཕན་བདེའི་འབུམ་ཕྲག་ནང་འཁོད་པ་དང་། ད་བར་ལོ་ངོ་དྲུག་བརྒྱ་ལྷག་ཙམ་སོང་བ་དང་། དེའི་སྦྱོར་བ་ནི་ཅོང་ཞི། མ་ནུ། འཇིབ་རྩི་གསུམ་མོ། །བྲང་ཏི་རྒྱལ་གཉེར་མཁར་ཕུག་གི་འཁྲུངས་ཡུལ་གང་དུ་ཡིན་པ་དང༌། བོད་རྒྱལ་སུའི་བླ་སྨན་པ་ཡིན་ནམ།
ལན། བྲང་ཏི་རྒྱལ་གཉེར་མཁར་ཕུག་ནི་གཙང་ལ་སྟོད་དུ་འཁྲུངས་པ་དང༌། ཆོས་རྒྱལ་ཁྲི་ལྡེ་གཙུག་བརྟན་ནམ་མེས་ཨག་ཚོམ་གྱི་བློན་པོ་དང་བླ་སྨན་ཟུང་དུ་འཇུག་པ་གནང༌། ཀོང་རོང་སྨན་བླ་དོན་གྲུབ་དུས་རབས་གང་ལ་འཁྲུངས་སམ།
ལན། ཀོང་རོང་སྨན་བླ་དོན་གྲུབ་ནི་སྤྱི་ལོའི་དུས་རབས་བཅུ་བདུན་པའི་ནང་འཁྲུངས་པ་དང༌། རྩ་བའི་ཤེས་བྱ་དང་གསོ་རིག་གསན་ཡུལ་ནི་སྨན་བླ་ཚེ་དབང་དང༌། སློབ་དཔོན་གཞན་ཕན་བདེ་ཆེན་རྒྱལ་པོ། དྲུང་འཚོ་སངས་རྒྱས་སོགས་ལས་གསན་ནོ། ཀོང་རོང་སྨན་བླ་དོན་གྲུབ་ཀྱིས་སྨན་གཞུང་གང་དང་གང་བརྩམས་ཡོད་དམ།
ལན། ཀོང་རོང་སྨན་བླ་དོན་གྲུབ་མཆོག་ནས་གཅེས་བསྡུས་ཕན་བདེ་འབུམ་ཕྲག་དང་། བརྡ་ཚིག་གསང་རྒྱའི་ལྕགས་འབྱེད་གསེར་གྱི་ལྡེ་མིགབཤད་རྒྱུད་ཀྱི་འགྲེལ་པ་ཉུང་ངུ་གསལ་བའི་སྒྲོན་མེ་སོགས་མཛད་ཡོད།
ལན། ཕྱི་རྒྱུད་ཀྱི་འགྲེལ་པ་ཚུལ་གསུམ་སྣང་བ་མཛད་མཁན་ནི་བྲང་ཏི་དཔལ་ལྡན་འཚོ་བྱེད་མཆོག་གིས་མཛད་པ་ཡིན།
ལན། ཁོག་འབུགས་ཁྱུང་ཆེན་ལྡིང་བའི་མཛད་པ་པོ་ནི་གཡུ་ཐོག་གསར་མ་ཡོན་ཏན་མགོན་པོ་ཡིན།
ལན། དེང་རབས་རྒྱུད་བཞིའི་འགྲེལ་པ་ཆ་ཚང་བ་སྐྱེམས་པའི་རྒྱུད་བཞིའི་འགྲེལ་པ་དང་། མེས་པོའི་ཞལ་ལུང་། བེ་སྔོན། དར་མོ་སྨན་རམས་པའི་རྒྱུད་བཞིའི་འགྲེལ་པ། བོ་དོང་པཎ་ཆེན་གྱི་རྒྱུད་བཞིའི་སྤྱི་དོན་པདྨ་རག་གའི་ལྡེ་མིག འབྲུག་པ་པད་མ་དཀར་པོའི་རྒྱུད་བཞིའི་འགྲེལ་པ་གཞན་ལ་ཕན་པའི་གཏེར། སྨན་བླ་དོན་གྲུབ་ཀྱི་རྒྱུད་བཞིའི་འགྲེལ་པ་སོགས་ཡོད།
ལན། བོ་དོང་པཎ་ཆེན་མཆོག་ནས་བྱིས་པའི་ནད་རིགས་བཅོས་ཐབས་དང༌། ཆུང་དཔྱད་པདྨ་གཅེས་ཕྲེང་། རྒྱུད་བཞིའི་སྤྱི་དོན་པདྨ་རག་གའི་ལྡེ་མིག་སོགས་མཛད་ཡོད།
ལན། གསོ་རིག་སྐོར་ལ་འབྲུམ་བཅོས་ཕན་བདེ་མྱུར་སྟེར་དང༌། མིག་འབྱེད་ལག་ལེན། དངུལ་ཆུ་བཙོ་བཀྲུའི་ཟིན་བྲིས། རྒྱ་བོད་ལུགས་གཉིས་ཀྱི་རྩའི་བལྟ་གནས་སོགས་མཛད།
ལན། རབ་བྱུང་བཅུ་གཅིག་པའི་ཆུ་ལུག་སྟེ་སྤྱི་ལོ་༡༦༤༣ལོར་འབྲས་སྤུངས་ཕོ་བྲང་ནུབ་མར་ཐོག་མ་ཉི་ཐང་དྲུང་ཆེན་བློ་བཟང་རྒྱ་མཚོ་སློབ་དཔོན་དང་། རྗེས་སུ་བྱང་ངོས་ནང་སོ་དར་རྒྱས་ཀྱིས་དོ་དམ་གནང་བའི་གསོ་རིག་འགྲོ་ཕན་གླིང་དང༌། སློབ་གྲྭ་དེའི་རྨང་གཞིའི་ཐོག་གཞིས་ཀ་རྩེརཚ་རོང་པས་དོ་དམ་བྱས་པའི་དྲང་སྲོང་འདུས་པའི་གླིང༌། རབ་བྱུང་བཅུ་གཅིག་པའི་མེ་འབྲུག་སྟེ་སྤྱི་ལོ་༡༦༧༦ལོར་གསང་ཕུ་ཉི་མ་ཐང་དུ་ཉི་ཐང་སྨན་མཁྱེན་བློ་བཟང་རྒྱ་མཚོ་སློབ་དཔོན་དུ་བསྐོས་པའི་སྨན་གྱི་སློབ་གྲྭ་བཅས་བཙུགས་གནང་མཛད།
ལན། ལྷ་སའི་བྱང་ཕྱོགས་ཉང་བྲན་གྲོང་སྨད་གཞིས་ཀར་རབ་བྱུང་བཅུ་གཅིག་པའི་ཆུ་སྦྲུལ་ཏེ་སྤྱི་ལོ་༡༦༥༣ལོར་འཁྲུངས།
ལན། རབ་བྱུང་བཅུ་གཉིས་པའི་མེ་བྱ་སྤྱི་ལོ་༡༦༩༦ལོར་སྡེ་སྲིད་སངས་རྒྱས་རྒྱ་མཚོ་མཆོག་ནས་ཕྱག་བཏབ་གནང་བ་རེད།
ལན། འབྲི་ལུགས་དང་ཁམས་ལུགས་ཞེས་པ་གཉིས་ཀ་ཟུར་ལུགས་ཀྱི་ཁོངས་ཡིན།
ལན། འབྲི་གུང་ཆོས་གྲགས་མཆོག་རབ་བྱུང་བཅུ་པའི་ཤིང་ལུག་སྟེ་སྤྱི་ལོ་༡༥༩༥ལོར་འཁྲུངས་པ་དང༌། ཁོང་གི་ཞལ་སློབ་ནི་དཀོན་མཆོག་འགྲོ་ཕན་དབང་པོའམ་འབྲི་གུང་ཚེ་དབང་བསྟན་པ་ཡིན།
ལན། འབྲི་གུང་ཆོས་གྲགས་མཆོག་ནས་རྒྱུད་བཞིའི་དཀའ་མཆན་དང༌། རིན་ཆེན་ཕྱག་ལེན། མངལ་བཅོས་རྡོ་རྗེ་ཕ་ལམ། འབམ་བཅོས་ཚེ་འཛིན་སྲོག་སྐྱོབ། རིན་ཆེན་གྲང་སྦྱོར་རིལ་ནག་ཆེན་མོའི་ཟིན་བྲིས་བརྟན་གཡོའི་བཅུད་བསྡུས་མཁས་པ་དགའ་འབྱེད། འབྲི་ལུགས་སྨན་ནག་འཁྲུལ་འཁོར་ཆེན་པོའི་ཞལ་ཤེས་ཕྱག་ལེན་སོགས་བརྩམས་གནང་མཛད།
ལན། གཙང་དབུ་རུའི་མཚམས་གཞུ་སྟོད་ཅེས་པར་རབ་བྱུང་བཅུ་གཅིག་པའི་ལྕགས་ལུག་སྤྱི་ལོ་༡༦༣༡ལོར་འཁྲུངས།
ལན། དཀོན་མཆོག་འགྲོ་ཕན་དབང་པོ་མཆོག་ནས་གཅེས་བསྡུས་ཕན་བདེའི་སྙིང་པོ། རྒྱུད་བཞིའི་དཀའ་གནད་དྭོགས་སེལ་ཟིན་བྲིས། གཉན་རིམས་མཁྲིས་པ་རྩར་རྒྱུག་ཅེས་བྱ་བའི་བཅོས་ཚུལ་མདོར་བསྡུས། དངུལ་ཆུ་བཙོ་བཀྲུ་ཆེན་མོའི་ཟིན་བྲིས་སྦས་དོན་ཀུན་གསལ་སོགས་བརྩམས་གནང་མཛད། དཔོན་ཚང་ཡེ་ཤེས་ཞེས་པ་དེ་མཁས་དབང་སུའི་སློབ་མ་ཡིན།
ལན། དཔོན་ཚང་ཡེ་ཤེས་ནི་དཀོན་མཆོག་འགྲོ་ཕན་དབང་པོའམ་འབྲི་གུང་ཚེ་དབང་བསྟན་པའི་སློབ་མ་ཡིན་ཞིང༌། ཁོང་གི་གསོ་རིག་སྐོར་ལ་མོ་ནད་ཀྱི་བཅོས་ཐབས་ལང་འཚོ་བདེ་སྟེར་དང༌། རྐང་འབམ་གྱི་བཅོས་མྱུར་མགྱོགས་བགྲོད་པའི་ལམ་བཟང་། གཅེས་བསྡུས་ཕན་བདེའི་ཡང་སྙིང༌། དངུལ་ཆུ་ཟ་འཆིངས་ཀྱི་ལག་ལེན་གསང་མཛོད་སྦས་པའི་ལྡེ་མིག་སོགས་བརྩམས། རྨ་བྱ་མཇིང་བསྣོལ་ཞེས་པ་སྨན་སྦྱོར་གང་དང་གང་ལས་གྲུབ་བམ།
ལན། རྨ་བྱ་མཇིང་བསྣོལ་ཞེས་པ་ནི་ཙན་དན་བརྒྱད་པ་དང་ཨ་གར་བརྒྱད་པ་གཉིས་མཉམ་བསྲེས་བྱས་པ་དང༌། དེས་གློ་སྙིང་ནད་ལ་ཕན་པ་ཡིན་ནོ། །
ལན། ལོ་ཙཱ་བ་རིན་ཆེན་བཟང་པོས་བོད་སྐད་དུ་བསྒྱུར་བ་རེད།
ལན། རང་འགྲེལ་དེ་ལྷ་བླ་མ་ཡེ་ཤེས་འོད་ཀྱི་སྐུ་རིང་ལ་པཎྜི་ཏ་དྷརྨ་ཤྲཱི་ལ་དང༌། སྙེ་བོ་ལོ་ཙཱ་བ་དབྱིག་གི་རིན་ཆེན། མར་ལོ་རིག་པ་གཞོན་ནུ། དབྱིག་གུ་དགེ་སློང་ཤྰཀྟ་བློ་གྲོས་རྣམས་ཀྱིས་བསྒྱུར་བ་ཡིན་ནོ། །
ལན། ཁོག་འབུགས་འཛུམ་དཀར་བཞད་པའི་ཉི་མ་ཞེས་པ་དེ་ནི་སྤྱི་ལོའི་དུས་རབས་བཅུ་དྲུག་པའི་ནང་བྱང་པ་བཀྲ་ཤིས་དཔལ་བཟང་གིས་མཛད་པ་ཞིག་ཡིན།
ལན། དེ་ནི་རྣམ་པ་བཞིར་མཁས་པར་བྱ་སྟེ། ནད་ལ་མཁས་པ་དང་། ནད་ཅི་ལས་བྱུང་བ་ལ་མཁས་པ། ནད་བྱུང་བ་བསལ་བ་ལ་མཁས་པ། ནད་བསལ་ནས་ཕྱིས་མི་འབྱུང་བར་བྱ་བ་ལ་མཁས་པ་དང་བཞིའོ། །
ལན། ལུས་ནད་གསོ་དང་བྱིས་པ་གསོ། །མོ་ནད་གདོན་ནད་མཚོན་རྨ་གསོ། །རྒས་དང་རོ་ཙ་དུག་ནད་གསོ། །གསོ་དཔྱད་ཡན་ལག་བརྒྱད་པའོ། །ཞེས་གསུངས་པ་ལྟར་ཡིན།
ལན། ལུས་ནད་བྱིས་པ་མོ་ནད་གདོན། རོ་ཙ་མཚོན་རྨ་དུག་ནད་དང༌། །རྒས་པ་ནད་ཀྱི་ཡན་ལག་བརྒྱད། །ཅེས་གསུངས་པ་ལྟར་རོ། །ཁྲི་སྲོང་ལྡེ་བཙན་སྐབས་སྨན་གཏན་ལ་ཕབ་པ་དང༌། རྩིས་གཏན་ལ་ཕབ་པའི་སྐོར་ལོ་རྒྱུས་སམ།
ལན། རབ་བྱུང་ལྔ་པའི་ཤིང་བྱ་ལོར་ཨོ་རྒྱན་གླིང་པས་བསམ་ཡས་དང་ཤེལ་བྲག་ནས་གཏེར་ལས་བཏོན་པའི་སློབ་དཔོན་པདྨ་འབྱུང་གནས་ཀྱིས་གསུངས་པའི་བཀའ་ཐང་སྡེ་ལྔ་ལས་ནང་གསེས་བློན་པོ་བཀའ་ཐང་ནང་འཁོད་ཡོད། མན་ངག་ལྷན་ཐབས་ཀྱི་རྩོམ་པ་པོ་སུ་ཡིན།
ལན། མན་ངག་ལྷན་ཐབས་ནི་སྡེ་སྲིད་སངས་རྒྱས་རྒྱ་མཚོ་མཆོག་ནས་རབ་བྱུང་བཅུ་གཉིས་པའི་ལྕགས་ལུག་སྤྱི་ལོ་༡༦༩༠ལོར་བརྩམས།
ལན། སྡེ་སྲིད་སངས་རྒྱས་རྒྱ་མཚོའི་དངོས་སློབ་ངག་དབང་སངས་རྒྱས་དཔལ་བཟང་ངམ་ཝ་གིནྡྲ་ཤྲི་བྷ་དྲ་ཡིན།
ལན། སྡེ་སྲིད་སངས་རྒྱས་རྒྱ་མཚོས་རབ་བྱུང་བཅུ་གཉིས་པའི་ས་འབྲུག་ལོ་སྟེ་སྤྱི་ལོ་༡༦༨༨ལོར་བརྩམས།
ལན། ཁོག་འབུགས་དེ་ནི་སྡེ་སྲིད་སངས་རྒྱས་རྒྱ་མཚོ་མཆོག་ནས་རབ་བྱུང་བཅུ་གཉིས་པའི་ས་ཡོས་སྤྱི་ལོ་༡༦༩༩ལོར་བརྩམས།
ལན། སྤྱི་ལོ་༡༧༠༤ལོར་སྡེ་སྲིད་སངས་རྒྱས་རྒྱ་མཚོས་བོད་དུ་སྐད་གྲགས་ཡོད་པའི་ལྷ་འབྲི་བ་དམིགས་སུ་བསྐོངས་ནས་གསར་བསྐྲུན་གནང་བའི་བླ་བརྒྱུད་ཀྱི་ཐང་ག་གཅིག་བཅས་བསྡོམས་པའི་སྨན་ཐང་ངོ་གྲངས་བརྒྱད་ཅུ་ཐམ་པ་ཡོད། ལྷ་ཐོ་ཐོ་རི་སྙན་ཤལ་གྱི་སྐུ་རིང་ལ་གསོ་དཔྱད་ཀྱི་དབུ་བརྙེས་ཟེར་བ་དེ་མ་ངེས་ཏེ།
ལན། སྨན་པ་རྣམས་ཀྱིས་མི་ཤེས་སུ་མི་རུང་བའི་ཤེས་བྱ་སྤྱིའི་ཁོག་འབུགས་གཏན་པ་མེད་པའི་མཆོད་སྦྱིན་ཞེས་པའི་ནང་གསུངས་ཡོད། གཡུ་ཐོག་རྙིང་མ་ཡོན་ཏན་མགོན་པོས་ཀོང་པོ་སྨན་ལུང་དུ་བཙུགས་པའི་སྒེར་བཙུགས་སྨན་གྱི་སློབ་གྲྭ་ཐོག་མ་དེའི་མིང་ལ་གང་ཟེར།
ལན། དེའི་མིང་ལ་སྨན་གྱི་གྲོང་ཁྱེར་ལྟ་ན་སྡུག་ཟེར་ཞིང་ལག་རྩལ་གོ་མིང་ལ་དབྱེ་བ་ནི་སྨན་པ་འབུམས་རམས་པ་དང་། སྨན་པ་རབ་འབྱམས་པ། སྨན་པ་དཀའ་བཅུ་བ། སྨན་པ་བསྡུས་ར་བ་བཅས་སོ། ། ལུས་ཀྱི་ཟུངས་ཁྲག་བཏོན་གྱུར་ན། ། སྙིང་ཕྱུངས་བ་དང་ཁྱད་པར་མེད། །
ལན། དེ་ནི་ཨ་ཙ་ར་ཕྱག་རྡུམ་གྱིས་གསུངས་པ་་ཡིན། ལྷ་ལྡན་འགྲོ་ཕན་སྨན་རྩིས་ཁང་མཁས་པ་སུས་ལོ་དུས་གང་ལ་ཕྱག་བཏབ་པ་ཡིན། ད་བར་ལོ་ངོ་ག་ཚོད་ཕྱིན་ཡོད་དམ།
ལན། བོད་རབ་བྱུང་བཅོ་ལྔ་པའི་ནང་ཚན་མེ་འབྲུག་སྤྱི་ལོ་༡༩༡༦ལོར་རྒྱལ་དབང་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ་མཆོག་ནས་ཕྱག་བཏབ་གནང་བ་ད་བར་ལོ་ངོ་བརྒྱ་ཕྱིན་ཡོད་པ་དང་སྐབས་དེའི་ཡོན་ཀྲང་མཁས་དབང་མཁྱེན་རབ་ནོར་བུ་མཆོག་ཡིན།
ལན། རྒྱ་ནག་གི་པཎྜི་ཏ་ཧ་ཤང་མཧཱ་དེ་ཝ་དང༌། བོད་ཀྱི་ལོ་ཙཱ་བ་རྡརྨ་ཀོ་ཥ་གཉིས་ཀྱིས་བོད་ཡིག་ཏུ་བསྒྱུར་བ་རེད།
ལན། སྨན་པ་རྣམས་ཀྱིས་མཉམ་གྲོས་མཛད་དེ་གསར་དུ་བརྩམས་པའི་གསོ་དཔྱད་ཀྱི་གཞུང་ལུགས་དཔེ་མཚོན་ལྡན་པ་མི་འཇིགས་པའི་མཚོན་ཆ་ཡོད།
ལན། ས་རྒྱལ་སྲོང་བཙན་སྒམ་པོའི་སྐབས་གསོ་དཔྱད་ཀྱི་བསྟན་བཅོས་རོ་བཀྲ་ཆིངས་ཁྲིམས་འཕྲུལ་གྱི་མེ་ལོང་དང༌། ཁྲོམ་གྱི་དབྱེ་བ་དྲུག་པ། མགོ་དཔྱད་མ་བཞི་བུ་དགུ། མདའ་བཅོས་ལེའུ་བཞི་པ་སོགས་གསོ་དཔྱད་ཀྱི་བསྟན་བཅོས་གསོ་དཔྱད་ཀྱི་བསྟན་བཅོས་མང་པོ་བརྩམས་མཁན་གྱི་མཁས་པ་དེ་ནི་རྒྱལ་ཚབ་ཐུ་བོ་ག་ལེ་ནོས་ཡིན།
ལན། དུས་རབས་བཅུ་དྲུག་པའི་ནང་མཁས་དབང་ཟུཪ་མཁར་བློ་གྲོས་རྒྱལ་པོས་བརྩམས་པའོ། །
ལན། འབལ་སྨན་ཉི་མ་དཔལ་དང༌། སུམ་སྟོན་ཡེ་ཤེས་གཟུངས། ཉིད་ཀྱི་སྲས་གཡུ་ཐོག་འབུམ་སེང་བཅས་ཡིན།
ལན། མདོ་ལྔ་ནི་རེག་པ་རྩ་ཡི་མདོ་དང༌། འཚོ་བ་ཟས་ཀྱི་མདོ། སྦྱོར་བ་སྨན་གྱི་མདོ། རྨ་ཆས་བཟོའི་མདོ། གཏར་བསྲེག་དཔྱད་ཀྱི་མདོ་བཅས་སོ། །གཡུ་རྙིང་ཉེར་ལྔ་མཁས་པ་སུས་མཛད་དམ།
ལན། གཡུ་རྙིང་ཉེར་ལྔ་ནི་འབྲི་གུང་ཚེ་དབང་བསྟན་པའི་སློབ་དཔོན་དཔོན་ཚང་ཡེ་ཤེས་ཀྱིས་མཛད་པ་དང་། མཆིན་ནད་ཚ་བར་གཡུ་རྙིང་ཉེརལྔ་དང་། གྲང་བར་ཉེར་བདུན་སྦྱར། ཞེས་སོ། །
ལན། བོད་ཀྱི་རྒྱལ་པོ་རྣམས་ལ་བླ་སྨན་བསྐོ་གཞག་གནང་བའི་ལུགས་སྲོལ་ནི་བོད་རྒྱལ་ལྷ་ཐོ་ཐོ་རི་གཉན་བཙན་གྱི་སྐུ་དུས་ནས་བྱུང་བ་ཡིན།
ལན། སྨན་སྦྱོར་འདི་ནི་སྤྱི་ལོ་༡༩༦༥ལོར་སྨན་རྩིས་ཁང་གི་སྨན་གཉེར་མཁས་པ་ཐབས་མཁས་ཕུན་ཚོགས་ལགས་ཀྱིས་གསར་བཟོ་མཛད་པའོ། །
ལན། དེ་ཡང་རྩ་རྒྱུད་ལ་སྨན་ཐང་བཞི། བཤད་རྒྱུད་ལ་སྨན་ཐང་སུམ་ཅུ་སོ་ལྔ། མན་ངག་རྒྱུད་ལ་སྨན་ཐང་བཅུ་དྲུག ཕྱི་མ་རྒྱུད་ལ་སྨན་ཐང་ཉེར་བཞི་བཅས་ཡོད་དོ། །
ལན། བོད་ལྕགས་གླང་སྤྱི་ལོ་༡༩༦༢ལོར་སྨན་རྩིས་ཁང་དུ་བུད་མེད་དང་ཕྲུ་གུའི་སྡེ་ཁག་ཐོག་མར་བཙུགས་སྐབས་ཡོན་ཀྲང་མཁྱེན་རབ་ནོར་བུ་མཆོག་ནས་སྡེ་ཁག་དེའི་ཀྲུའུ་རེན་དང་པོར་བུད་མེད་སྨན་པ་མཁས་ཅན་དབྱངས་ཅན་ལྷ་མོ་མཆོག་བསྐོ་གཞག་གནང་བ་རེད།
ལན། ཨཀྵ་བ་རི་ནི་འགོ་འཇོ་དང་འབྲེལ་བའི་ས་སྟེ་ད་ལྟ་འཇོ་མདའ་རྫོང་གི་ཁུལ་ཨ་ཀྵའི་རི་ཁྲོད་ཡོད་པ་དང་། ཨ་ཀྵའི་སྨན་ཁང་ཕྲ་མོ་ཞེས་མིང་མ་ཉམས་པར་ད་ལྟའང་ཡོད། སྨན་དཔྱད་ཟླ་བའི་རྒྱལ་པོའི་ནང་དུ་རྒྱུད་བཞིའི་རྩ་བའམ་འགྲེལ་པའི་ནང་དོན་ཚུད་ཡོད་དམ་མེད
ལན། སྨན་དཔྱད་ཟླ་བའི་རྒྱལ་པོ་ཡི་ནང་དུ་རྒྱུད་བཞིའི་རྩ་བའམ་འགྲེལ་པའི་ནང་དོན་གང་སར་ཚུད་ཡོད་པ་མ་ཟད་གཙོ་བོ་དྲི་ཆུ་དང་གཏར་བསྲེག་རྩ་འགྲེལ་རྒྱས་བཤད་ནང་མང་བ་ཚུད་ཡོད། གཏེར་སྟོན་ར་མོ་ཤེལ་སྨན་དུས་རབས་གང་དང་འཁྲུངས་ཡུལ་གང་དུ་ཡིན།
ལན། གཏེར་སྟོན་ར་མོ་ཤེལ་སྨན་ནི་དུས་རབས་བཅུ་གསུམ་པའི་ནང་ཡར་སྟོད་ར་མོ་སྨན་ཆུར་སྐུ་འཁྲུངས། སྨན་ཆུའི་རྫོང་བྲག་རིའི་ཕུག་པ་ནས་སྨན་རྩིས་སྐོར་སྣ་ཚོགས་གཏེར་ནས་བཏོན་ཏེ་འགྲོ་དོན་བསྐྱངས། ཆུ་བཅོས་འབམ་བཅོས་སྨན་དཀར་སོགས་ལ་མན་ངག་ཁ་ཚར་གསང་སྨན་དང་། མཛད་པ་རྣམས་ད་ལྟའི་བར་ཕྱག་ལེན་མ་ཉམས་པར་ཡོད།
ལན། སྟོན་པ་ཤྰཀྱ་ཐུབ་པས་མཛད་པའི་བཀའ་ཡིན་ནོ། །ལག་ལེན་སྤོད་དམར་ཞེས་པའི་གཞུང་ལུགས་འདི་དུས་རབས་གང་ལ་མཁས་པ་སུས་མཛད་པ་ཡིན་ནམ།
ལན། སྤྱི་ལོའི་དུས་རབས་བཅུ་དྲུག་པའི་བོད་སྨན་མཁས་པ་གོང་སྨན་དཀོན་མཆོག་བདེ་ལེགས་ཀྱིས་མཛད་པ་དང༌། གཞུང་ལུགས་འདི་ལ་གསོ་རིག་དགོས་པ་ཀུན་འབྱུང་ངམ་བདུད་རྩི་ཐིགས་པ་དང༌།
ལན། ཡན་ལག་བརྒྱད་པའི་སྙིང་པོ་བསྡུས་པ་ཞེས་པ་དེ་སློབ་དཔོན་དཔའ་བོའམ་ཕ་ཁོལ་གྱིས་མཛད་པ་ཡིན་ནོ། །
ལན། བཤད་རྒྱུད་ཀྱི་འགྲེལ་པ་བདུད་རྩིའི་ཆུ་རྒྱུན་དང་ཕྱི་མ་རྒྱུད་ཀྱི་དཀའ་འགྲེལ་དགོས་འདོད་འབྱུང་བ་གཉིས་བྱང་ལུགས་ཀྱི་ཤིང་རྟ་ཆེན་པོ་བྱང་པ་རྣམ་རྒྱལ་གྲགས་བཟང་མཆོག་ཡིན།
ལན། མན་ངག་བྱེ་བ་རིང་བསྲེལ་གྱི་མཛད་པ་ནོ་ནི་ཟུར་ལུགས་སྲོལ་གཏོད་པ་ཟུར་མཁར་མཉམ་ཉིད་རྡོ་རྗེ་ཡིན།
ལན། རྩ་བའི་རྒྱུད་དང་། བཤད་པའི་རྒྱུད། ཕྱི་མ་རྒྱུད་ཀྱི་ཆུ་མདོའི་ཡན་ཆད་ཟུཪ་མཁར་བློ་གྲོས་རྒྱལ་པོས་མཛད་པ་དང༌། མན་ངག་རྒྱུད་དང་ཕྱི་མ་རྒྱུད་ཆུ་མདོ་མན་ཆད་ནི་དར་མོ་སྨན་རམས་པ་བློ་བཟང་ཆོས་གྲགས་ཀྱིས་མཛད་པ་ཡིན་ནོ། །
ལན། དར་མོ་སྨན་རམས་པ་མཆོག་ནས་བཤད་རྒྱུད་འགྲེལ་པ་ལེགས་བཤད་གསེར་གྱི་ཐུར་མ་དང༌། གསེར་མཆན་རྣམ་བཀྲ་གླེགས་བམ་གན་མཛོད། མན་རྒྱུད་དཀའ་འགྲེལ་ལེགས་བཤད་གསེར་རྒྱན། ཕྱི་རྒྱུད་འགྲེལ་པ་དཀའ་འཕྲེང་མུན་སེལ་སྒྲོན་མེ། གདམས་ངག་བཀའ་བརྒྱ་མ། དངུལ་ཆུ་བཙོ་བཀྲུའི་ལག་ལེན་བཀླགས་པས་དོན་ཐམས་ཅད་འགྲུབ་པ་སོགས་སྨན་གཞུང་མང་པོ་བརྩམས་གནང་ཡོད།
ལན། གླིང་སྟོད་ཆོས་རྗེའི་ཡང་སྲིད་ངག་དབང་གཞོན་ནུ་མཆོག་ནི་རབ་བྱུང་བཅུ་གཅིག་པའི་མེ་ལུག་སྤྱི་ལོ་༡༦༦༧ལོར་འཁྲུངས་པ་དང་། ཁོང་གིས་རྩ་རྒྱུད་འགྲེལ་པ་རིན་ཆེན་བང་མཛོད་དང་། བཤད་རྒྱུད་འགྲེལ་པ་བདུད་རྩིའི་ཆུ་རྒྱུན། ཕྱི་རྒྱུད་འགྲེལ་པ་རིན་ཆེན་གོ་ཆ་རྣམས་མཛད་ཡོད་དོ། །
ལན། མཚོ་སྨད་མཁན་ཆེན་མཆོག་ནས་ཁོག་འབུགས་ལེགས་བཤད་དངུལ་དཀར་མེ་ལོང་དང་། ཕྱི་རྒྱུད་འགྲེལ་པ་དཀའ་གནད་གསལ་སྒྲོན། རིགས་ལྔའི་གསལ་བྱེད་མེ་ཏོག་འཕྲེང་བ། ལག་ལེན་དམར་ཁྲིད་དུ་སྡེབས་པ་སྙིང་པོ་བསྡུས་པ་སོགས་བརྩམས།
ལན། ལྕགས་པོ་རིའི་སྨན་པ་གཙང་སྨན་ཡེ་ཤེས་བཟང་པོས་དུས་རབས་བཅོ་བརྒྱད་པའི་ནང་ཕྱག་བཏབ་པ་རེད།
ལན། རྒྱལ་དབང་སྐུ་ཕྲེང་བདུན་པའི་ཡོངས་འཛིན་གྱི་འགན་བཞེས་མྱོང་བ་མཁས་དབང་ཆེན་པོ་ཆུ་བཟང་བསྟན་པའི་རྒྱལ་མཚན་མཆོག་ནས་རབ་བྱུང་བཅུ་གཉིས་པའི་ལྕགས་ཡོས་སྟེ་སྤྱི་ལོ་༡༧༡༡ལོར་ཕྱག་བཏབ་པ་ཡིན།
ལན། ཟི་ན་ངག་དབང་ཚུལ་ཁྲིམས་དར་རྒྱས་མཆོག་གིས་རབ་བྱུང་བཅུ་གསུམ་པའི་མེ་སྦྲུལ་སྟེ་སྤྱི་ལོ་༡༧༩༧ལོར་གསར་བཙུགས་གནང་།
ལན། སྤྱི་ལོའི་དུས་རབས་བཅུ་གཅིག་པའི་ནང་མཁས་པ་རི་བོང་སྨན་པའམ་ཞང་གཟི་བརྗིད་འབར་གྱིས་བརྩམས་གནང་མཛད།
ལན། གསོ་བྱ་གསོ་བྱེད་ཇི་ལྟར་གསོ་བ་དང་། གསོ་བ་པོ་དང་རྣམ་པ་བཞིའོ། །
ལན། ཟས་དང་སྤྱོད་ལམ་སྨན་དཔྱད་བཞིའོ། །
ལན། བད་ཀན་མཚན་ཉིད་སྣུམ་ཞིང་བསིལ་བ་དང༌། ། ལྕི་རྟུལ་འཇམ་བརྟན་འབྱར་བག་ཅན་དུ་གནས། ། ཞེས་སོ། །
ལན། བུད་མེད་ལ་སྤྱིར་ཟླ་མཚན་འབབ་པའི་ལོ་ནི་ལོ་བཅུ་གཉིས་ལོན་ནས་ལོ་ལྔ་བཅུའི་བར་ཡིན། དབང་པོའི་སྒོ་ལྔ་སྐར་ཁུང་གཏོད་པ་འདྲ།
ལན། དབང་པོའི་སྒོ་ལྔ་ནི། མིག་དང་རྣ་བ་སྣ་ལྕེ་རེག་བྱ་བཅས་ལྔའོ། །
ལན། མངར་སྐྱུར་ལན་ཚྭ་ཁ་ཚ་བསྐའོ། །
ལན། མངར་བ་ལ་སོགས་པའི་རོ་རྣམས་གོ་རིམ་ཇི་ལྟ་བ་བཞིན་དུ་ལུས་ཁམས་འཚོ་བར་བྱེད་པའི་སྟོབས་ཀྱང་སྔ་མ་སྔ་མ་རྣམས་ཆེ་བ་དང་ལྡན་པས་སོ། །
ལན། མངར་སྐྱུར་ཁ་གསུམ་མོ། །
ལན། སྨན་གྱི་ནུས་པ་བརྒྱད་ནི། ནུས་པ་ལྕི་སྣུམ་བསིལ་དང་རྟུལ་བ་དང་། ། ཡང་རྩུབ་ཚ་དང་རྣོ་བ་རྣམ་པ་བརྒྱད། ། ཞེས་སོ། །
ལན། མི་རྒོད་ལྟ་བུར་གཅིག་བུར་རྐྱང་རྒྱུགས་ཀྱི་སྦྱོར་བ། དཔའ་བོ་ལྟ་བུར་མཚོན་ཆ་བསྐུར་བའི་སྦྱོར་བ། བཙུན་མོ་ལྟ་བུར་འཇམ་སྡེབ་བཙལ་བའི་སྦྱོར་བ། སྐྱེལ་མ་ལྟ་བུར་དགྲ་ཟུན་སྦྲགས་ཏེ་སྦྱར་བའི་སྦྱོར་བ། དམག་དཔོན་ལྟ་བུར་འཁོར་གྱི་བསྐོར་བའི་སྦྱོར་བ། རྒྱལ་པོ་ལྟ་བུར་ཚོགས་སུ་འདོན་པའི་སྦྱོར་བ་བཅས་ཡིན།
ལན། སྐྱེས་སར་སྐྱེས་དང་དུས་སུ་བཏུས་པ་དང་། ། སྐམ་གསེད་ལེགས་དང་སོ་མ་རྙིངས་པ་དང་། ། དུག་འདོན་འཇམ་བཙལ་འཕྲོད་པར་སྦྱར་བའོ། །
ལན། རྒྱུད་ལས། ལྟོ་བའི་ཆ་གཉིས་ཟས་ལ་ཆ་གཅིག་སྐོམ། ། ཆ་བཞི་པ་ནི་རླུང་གི་གནས་སུ་བཞག། ཅེས་སོ། །
ལན། རྟེན་ནི་འབྱུང་བ་ལྔ་ལས་སྐྱེར་འགྱུར་ཏེ། ཞེས་སོ། །
ལན། སྤྱི་དང་བྱེ་བྲག་བར་གྱི་འབྲེལ་བའོ། །
ལན། དཀར་འདོན། དམར་འདོན། སྐྱུར་འདོན། སྒོག་འདོན་བཅས་སོ། །
ལན། གྲང་མཁྲིས་ཀྱི་མི་འགྱུར་བའི་རྟགས་ནི་མེ་དྲོད་ཀྱི་འཇུ་སྟོབས་ཆུང་ཞིང་བཤང་བ་དཀར་པོ་ཆགས་པ་དེའོ། །
ལན། དྲག་རྒྱས་འདྲིལ་མགྱོགས་གྲིམས་མཁྲང་ཚ་བའི་རྩ། ཞེས་སོ། ། ག་བུར་ཉེར་ལྔར་མཚན་གཞན་ཡོད་དམ།
ལན། ཡོད་དེ། གཏིང་འདོན་རྒྱལ་པོའི་སྦྱོར་བའོ། །
ལན། སེ་འབྲུ་ལྔ་པའི་སྟེང་གུར་གུམ་བསྣན་པའོ། །
ལན། འབྲས་བུ་གསུམ་དང་རྩ་བ་ལྔ་བསྲེས་པའི་སྨན་མར་ལའོ། །
ལན། གཏར་བ་སྔས་ན་རླུང་སྐྱེ་ཞིང་ཚ་བ་བྱེར་བའོ། །
ལན། དབྱུང་ཚད་ནད་ཐོན་ཟུངས་ཁྲག་བྱུང་ན་བཅད། ། ཟུངས་ངན་ཁྲག་ཞབས་མེད་ཀྱང་རན་ཚོད་བཟུང་། ། ཞེས་སོ། །
ལན། ནད་ཟུག་འཕྲལ་དུ་གཅོག་པའོ། །
ལན། ཤུག་འབྲུ། བ་ལུ། མཚེ། མཁན་པ། འོམ་བུའོ། །
ལན། སེ་བའི་མེ་ཏོགགསེར་མེ། ཨ་རུ་གསེར་མདོག་གསུམ་ལས་གྲུབ།
ལན། ཅོང་ཞི། མ་ནུ། འཇིབ་རྩི་གསུམ་མོ། །
ལན། ཁྱུང་ལྔའི་སྦྱོར་བ་ཤ་ནི་ཨ་རུ་ར་དང་། རུས་པ་ནི་རུ་རྟ། རྒྱུས་པ་ནི་ཤུ་དགསྙིང་ནི་བཙན་དུག ཁྲག་ནི་གླ་རྩི་བཅས་ཡིན་ནོ། །
ལན། ཅུ་གང་། གུར་གུམ། གྷི་ཝཾ་གསུམ་མོ། །
ལན། མནན་ཚད་ཚོན་གྱིས་པགས་པ་ཀན་གྱིས་ཤ ། ཆག་གིས་རུས་པ་ནོན་ཙམ་གསལ་བར་མནན། ། ཅི་ཕྱིར་ཞེ་ན་རྩ་དབྱིབས་ལ་ཕུག་འདྲ། ། ཞེས་སོ། །
ལན། ས་ཡི་དྭངས་མ་བྲག་ཞུན་ཤ་ཡི་གསོས། ། རྡོ་ཡི་དྭངས་མ་ཅོང་ཞི་རུས་པའི་གསོས། ། ཤིང་གི་དྭངས་མ་བུ་རམ་སྟོབས་ཀྱི་གསོས། ། མེ་ཏོག་དྭངས་མ་སྦྲང་རྩི་མདངས་ཀྱི་གསོས། ། རྩ་ཡི་དྭངས་མ་མར་དཀར་བཅུད་ཀྱི་གསོས། ། ཞེས་སོ། །
ལན། སྙིང་དང་། གློ་བ། མཆིན་པ། མཆེར་པ། མཁལ་མ་བཅས་སོ། །
ལན། དབྱེ་བ་སྙིང་འཕྱོས་སྙིང་གཟེར་སྙིང་ཚད་དང༌། ། སྙིང་ཆུ་སྙིང་འཐིབས་སྙིང་གི་སྲིན་བུ་དང༌། ། སྙིང་ནད་ཁ་ལེ་ནག་པོ་ཞེས་བྱ་བདུན། ། ཞེས་སོ། །
ལན། ནོར་བུ་བདུན་ཐང་དང་གཙོ་བོ་བརྒྱད་པ་བསྲེས་པ་ལས་གྲུབ།
ལན། འབྲས་བུ་གསུམ་དང་མ་ནུ་བཞི་ཐང་བསྲེས་པ་ལས་གྲུབ།
ལན། རུ་རྟ་དྲུག་པ་དང་། ཞི་བྱེད་དྲུག་པ། དཀར་པོ་དྲུག་སྦྱོར་གསུམ་བསྲེས་པ་ལས་གྲུབ། རྨ་བྱ་མཇིང་བསྣོལ་ཞེས་སྨན་སྦྱོར་གང་དང་གང་ལས་གྲུབ་བམ།
ལན། ཙན་དན་བརྒྱད་པ་དང་ཨ་གར་བརྒྱད་པ་གཉིས་མཉམ་བསྲེས་བྱས་པ་དང་། དེས་གློ་སྙིང་ནད་ལ་ཕན་པ་ཡིན།
ལན། ཨ་གར་བརྒྱད་པ་དང་ནོར་བུ་བདུན་ཐང་བསྲེས་པ་ལས་གྲུབ། བྱ་ཁུད་བདུད་རྩི་གསུམ་སྦྱོར་གྱི་སྦྱོར་བ་གང་དང་གང་ཡིན།
ལན། ཅོག་ལ་མ། ཅོང་ཞི། རྩྭ་ཨ་ཝ་བཅས་གསུམ་ལས་གྲུབ་པ་དང༌། གཙོ་བོ་བརྡབ་ཆག་ཤོར་བའི་རིགས་ལ་སྤྱོད་པའོ། །
ལན། སྨུག་པོ་གཡུལ་རྒྱལ་གྱི་མིང་གཞན་ལ་ཅོང་ཞི་ཉེར་གཅིག་ཟེར།
ལན། གསོ་བ་ཕན་དང་ནད་སེལ་དང་། སྦྱོར་བ་སྨན་དང་རྩི་དང་ནི་ཞི་བར་བྱེད་དང་སྔགས་བཟླས་དང༌། འདི་དག་སྨན་གྱི་ཡན་ལག་བརྒྱད། ། ཅེས་གསུངས་སོ། །
ལན། ལི་ཤི་དྲུག་པ་དང་རྒ་ལོ་སྨན་དམར་གཉིས་ལས་གྲུབ།
ལན། རྒྱུད་ཀྱི་ས་འཛིན་ཉེར་ལྔ་ཞེས་པ་དེའོ། །
ལན། འཕེལ་ནས་ཀོང་བུ་ཁེངས་པ་དང་། དུང་ཕྱེ་ལྟར་དཀར་པོ་ཆགས་པ། ཆུ་འཕྲད་ན་ཁོལ་བ། ལྕེར་མྱོངས་ཚེ་འབིགས་སྙམ་བྱེད་པ། ཤ་རྗེན་ལ་བྱུགས་ན་མེ་ལྟར་ཚ་བ་འབྱུང་བ་བཅས་སོ། །
ལན། གུར་གུམ་བཅུ་གསུམ་སྟེང་ཁྱུང་ལྔ་བསྣན་པའི་གུར་ཁྱུང་ནི་སྨན་གཉིས་བསྲེས་པ་གུར་ཕྱག་གི་ཚབ་ཙམ་དང་གུར་ཁྱུང་ཕྱག་རྡོར་ཅན་ནི་སྦྱོར་ཚད་དམིགས་བསལ་དུ་བསྟན་ཡོད་པ་བཞིན་ནུས་པ་ཡང་དུག་ཤས་ཆེ་བའི་ནད་རིགས་མང་དག་ལ་ཕན་གྱི་ཡོད་པ་རེད།
ལན། གཡའ་ཀྱི་མ་ལའོ། །
ལན། ཕག་བྲུན་ནོ། །
ལན། ཉ་དང༌། ཕགརུས་སྦལ་གསུམ་ལ་དཔེར་བརྗོད་ཡོད་དོ། །
ལན། ཉའི་གནས་སྐབས་ནི་ཟླ་བ་གཉིས་པའི་བདུན་ཕྲག་ལྔ་པ་ནས་བདུན་ཕྲག་དགུ་པའི་བར་ཡིན་ནོ། །
ལན། བཀྲུ་འཇམ་ཡིན་ནོ། །
ལན། རྨང་གཞི་ནི་གུར་གུམ་བཅུ་གསུམ་ཡིན། ཉེར་ལྔ་དང་ཉེར་གཡུ་རྙིང་ཉེར་ལྔ་མཁས་པ་སུས་མཛད་དམ།
ལན། གཡུ་རྙིང་ཉེར་ལྔ་ནི་འབྲི་གུང་ཚེ་དབང་བརྟན་པའི་སློབ་དཔོན་དཔོན་ཚང་ཡེ་ཤེས་ཀྱིས་མཛད་པ་དང༌། མཆིན་ནད་ཚ་བར་གཡུ་རྙིང་ཉེར་ལྔ་དང་། གྲང་བར་ཉེར་བདུན་སྦྱར། ཞེས་སོ། །
ལན། ཨ་རུ་བཅུ་པ་དང་སྤོས་དཀར་བཅུ་པ་ལས་གྲུབ་བོ། །
ལན། བྲག་ཞུན་དགུ་པ་དང་ཨ་རུ་བདུན་པ་བསྲེས་པ་ལས་གྲུབ་པའོ། །
ལན། གོ་སྙོད་འབྲུ་དང་ཛཱ་ཏི་གཉིས་ཞིབ་བརྡུངས་བྱས་ནས་སེང་རས་ནང་བསྒྲིལ་ཏེ་མར་ཁུའི་ནང་དུ་བཙོས་ནས་རླུང་གསང་རྣམས་ལ་ཚ་རྒྱག་བྱ་དགོས།
ལན། སྟབས་བདེ་ལ་ནད་འཇོམས་ཤིང་ནད་ཟུག་འཕྲལ་དུ་གཅོག་པ་བཅས་ཀྱི་ཁྱད་ཆོས་ལྡན་ཡོད།
ལན། ག་བུར་སྦྱོར་བ་སྨན་གྱི་ཆུ། རྩེ་ཆུང་གཏར་བ་དཔྱད་ཀྱི་ཆུ། ཁ་ཟས་ཡེན་ལ་གཏད་པ་ཟས་ཀྱི་ཆུ། བསིལ་སར་སྡོད་པ་སྤྱོད་ལམ་ཆུ་བཅས་བཞི་ཡིན།
ལན། རེག་པ་རྩ་ལ་འཚོ་འཆི་དཔྱད་པས་རྟོགས། ། བལྟ་བ་ཚ་གྲང་ཆུ་ལ་མཐོང་བས་གསལ། ། སློང་རྐྱེན་གར་བབས་ན་ལུགས་དྲིས་པས་ཤེས། ། ཞེས་སོ། །
ལན། ཟས་སྐོམ་ལེགས་སྤྱད་ལུས་དང་སྲོག་འཚོ་ཞིང་། ། དམན་ལྷག་ལོག་གྱུར་ནད་སྐྱེད་འཕྲལ་སྲོག་འཇོམས། ། དེ་ཕྱིར་ཟས་སྐོམ་སྦྱོར་བ་ཤེས་པར་བྱ། ། ཞེས་སོ། །
ལན། ལུས་དང་བྱིས་པ་མོ་ནད་གདོན། ། མཚོན་དུག་རྒས་དང་རོ་ཙ་བ། ། ཡན་ལག་བརྒྱད་དུ་ཤེས་པར་བྱ། །
ལན། ཨ་རུ་ར་ནི་ཐལ་ཚན་གསེབ་ཏུ་གདུལ། ། དན་ད་རོག་པོ་ལྕེ་གདོན་ཕྱེ་ལ་གདུལ། ། ཤྲི་ཁཎྜ་མར་དཀར་ནང་དུ་གདུལ། ། དུར་བྱིད་རྐང་ཤུན་དུག་ཕྲལ་ཡོས་སུ་གདུལ། ། ཞེས་སོ། །
ལན། སྨན་གང་ཡང་བཏུ་བའི་དུས་སུ་ཆུ་གཙང་གིས་ལེགས་པར་བཀྲུ་ལ་རྨ་ཕབ་ཅེས་ཆོམ་བརྡུངས་བྱས་ནས་བསིལ་དྲོད་གང་ཡིན་སྐམ་གསེད་བྱེད་དགོས།
ལན། གཉིས་ཡོད་དེ། སྨན་རྫས་ལ་ཧར་བསྲེགས་གཏོང་བའི་ཐབས་དང་། ནུས་བསྲེགས་གཏོང་བའི་ཐབས་ཏེ་གཉིས་སོ། །
ལན། ནད་རིགས་གང་ཞིག་གསོ་བཅོས་ཀྱི་གཞུག་བསྲིངས་ཏེ་ནད་རོ་རྩད་ནས་འབྱིན་པར་བྱེད་པ་དང༌། སྨན་ནུས་དུས་ཡུན་རིང་པོ་མི་ཡལ་བ་དང་སྤྱོད་བདེ་བ་སོགས་ཀྱི་དགོས་པ་ཁྱད་པར་ཅན་ཡོད།
ལན། གཡའ་ཀྱི་མ། སྟོང་ཟིལ། གངྒཱ་ཆུང་། ཧོང་ལེན། ཏིག་ཏ། བོང་ང་དཀཀར། སྤང་རྩི་དོ་བོ་བཅས་སོ། །
ལན། ཅུ་གང༌། གུར་གུམ། ལི་ཤི། ཛཱ་ཏི། སུག་སྨེལ། ཀ་ཀོ་ལ་བཅས་སོ། །
ལན། སྤོས་དཀར། ཐལ་ཀ་རྡོ་རྗེ། སོ་མ་རཱ་ཛ་བཅས་སོ། །
ལན། སྦལ་རྒྱབ། གངས་ཐིགཅོང་ཞི། མདུང་རྩེ་བཞིའོ། །
ལན། བོལ་གོང་། ངར་གདོང་། ཆུ་སོ་བཅུ་དྲུག་མདོ། ཕོ་བ། བྲང་ཞོལ། ཁ་གདོང་མིག་ལྕིབས་སོ། །
ལན། ཚིགས་པ་དང་པོ་དང་བཅུ་གསུམ། བཅོ་བརྒྱད་གསུམ་ཡིན་ནོ། །
ལན། གསོ་བ་རིག་པའི་དགོས་དོན་གཙོ་བོ་དཔེ་རུ་བཀོད་པ་ནི། ནད་མེད་པའི་མེ་ཏོག་དང་ཚེ་རིང་བའི་མེ་ཏོག་གཉིས་ལ། འབྲས་བུ་ཆོས་(དམ་པ་ལྷ་ཆོས་དང་འཇིག་རྟེན་མི་ཆོས་)དང་ནོར་(ཟང་ཟིང་གི་ནོར་དང་འཕགས་པའི་ནོར་)དང་བདེ་བ་(བླ་མེད་བྱང་ཆུབ་ཐོབ་པ་)གསུམ་དུ་སྨིན་པའོ། ། གནས་ལུགས་ནད་གཞི་དང་ངོས་བཟུང་རྟགས། གསོ་བྱེད་ཐབས་མཚོན་པའི་རྩ་བ་ལས་སྡོང་པོ་དང་ཡལ་ག
ལན། གནས་ལུགས་ནད་གཞི་མཚོན་པའི་རྩ་བ་ལས་སྡོང་པོ་གཉིས་སུ་གྱེས་པ་ཏེ། རྣམ་པར་མ་གྱུར་པ་ལུས་ཀྱི་སྡོང་པོར་ཡལ་ག་ནད་ཟུངས་དྲི་མ་གསུམ་ནད་མེད་ཐ་མལ་དུ་གནས་པ་དང་། རྣམ་གྱུར་ནད་ཀྱི་སྡོང་པོར་ཡལ་ག་ནད་ཀྱི་རྒྱུ་རྐྱེན་སོགས་དགུ་རུ་གྱེས་ཤིང་། ལོ་འདབ་བརྒྱད་ཅུ་རྩ་བརྒྱད་རྒྱས་པའོ། ། ངོས་བཟུང་རྟགས་མཚོན་པའི་རྩ་བ་ལས་སྡོང་པོ་ལྟ་རེག་དྲི་གསུམ་གྱེས་ཤིང་། དེ་དག་ལས་ལྕེ་ཆུ་རྩ་དང་དྲི་བ་སོགས་ཉེས་པ་གསུམ་སོ་སོའི་རྟགས་ཀྱི་ཡལ་ག་བརྒྱད། ལོ་འདབ་སུམ་ཅུ་རྩ་བརྒྱད་དུ་རྒྱས་པའོ། ། གསོ་བྱེད་ཐབས་མཚོན་པའི་རྩ་བ་ལས་སྡོང་པོ་ཟས་སྤྱོད་སྨན་དཔྱད་བཞིར་གྱེས་ཤིང་། དེ་དག་ལས་ཉེས་གསུམ་སོ་སོའི་ཟས་སྐོམ་དང་སྤྱོད་ལམ། སྨན་གྱི་རོ་ནུས་ཞི་སྦྱོང་། དཔྱད་བཅས་ཡལ་ག་ཉེར་བདུན། ལོ་འདབ་དགུ་ཅུ་རྩ་བརྒྱད་རྒྱས་པའོ། །
ལན། རྒྱལ་པོའི་བླ་སྨན་དགུའམ་མིང་གཞན་ཕྱོགས་རིགས་ཀྱི་སྨན་པ་དགུ་ཞེས་པ་ནི་བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་སླར་ཡང་གསོ་དཔྱད་དར་རྒྱས་ཡོང་ཕྱིར་སྙུང་པའི་ཚུལ་བསྟན་ཏེ། བློན་འབངས་ཀུན་ལ་ཕྱོགས་རིགས་ཀྱི་སྨན་པ་སྤྱན་འདྲེན་རྒྱུར་གྲོས་བྱེད་དགོས་པའི་བཀའ་བསྩལ། ཚང་མས་གསོ་རིག་ཕུལ་དུ་ཕྱིན་པའི་སྨན་པ་གདན་འདྲེན་རྒྱུར་ཞལ་འཆམས་ཏེ་གསེར་གྱི་པ་ཏྲ་སོགས་བསྐུར་ནས་ཕོ་ཉ་བ་ཡུལ་སོ་སོར་མངགས་པའི་ཤོད་སྲོལ་གཅིག་དང༌། གཞན་ཞིག་ནི་ཁྲི་སྲོང་གི་ཐུགས་དགོངས་ལ་སྔར་ཡབ་མེས་རྣམས་དང༌། ཕྱིས་བདག་ཉིད་ཀྱིས་ཀྱང་གསོ་བ་རིག་པའི་བཀའ་སྲོལ་ལེགས་པར་བཏོད་པས་དར་རྒྱས་བྱུང་ཡོད་རུང་། ད་དུང་སྔོན་ཆད་མ་བསྒྱུར་སྨན་གཞུང་མཐའ་དག་བོད་ལ་དར་བར་བྱའོ་དགོངས་ཏེ་ཕྱོགས་ཕྱོགས་ཀྱི་སྨན་པ་དུ་མ་འབོད་པའི་དོན་དུ་གསེར་ལ་སོགས་པའི་བྱ་དགའ་མང་པོ་བསྩལ་ཏེ་ཕོ་ཉ་བ་སོ་སོར་བཀའ་ཡིས་མངགས་པ་ལས། འཕགས་ཡུལ་ནས་ཤནྟི་གརྦྷ། ཁ་ཆེ་ནས་གུཧྱ་བཛྲ། རྒྱ་ནག་ནས་སྟོང་གསུམ་གང་བ་དང་། ཧྭ་ཤང་བ་ལ། ཧང་ཏི་པ་ཏ་གསུམ། ཏ་ཟིག་ནས་ཧ་ལ་ཤིནྟ། གྲུ་གུ་ནས་སེང་མདོ་འོད་ཆེན། དོལ་པོ་ནས་ཁྱོལ་མ་རུ་ཙེ། བལ་པོ་ནས་དྷརྨ་ཤཱི་ལ། མཐའ་བཞི་ནས་བྱོན་པའི་རྒྱལ་པོའི་བླ་སྨན་དགུ་ཞེས་གྲགས། མན་ངག་ལྷན་ཐབས་ཞེས་པའི་གཞུང་དེའི་མཚན་ཆ་ཚང་ལ་ཇི་ལྟར་ཞུ་བ་དང༌། དེའི་མཛད་པ་པོ་སུ།
ལན། མན་ངག་ལྷན་ཐབས་ཞེས་པའི་གཞུང་དེའི་མཚན་ཆ་ཚང་ལ་མན་ངག་ཡོན་ཏན་རྒྱུད་ཀྱི་ལྷན་ཐབས་ཟུག་རྔུའི་ཚ་གདུང་སེལ་བའི་ཀཏྤུ་ར་དུས་མིན་འཆི་ཞགས་གཅོད་པའི་རལ་གྲི་ཞེས་བྱ་བ་དང་། གཞུང་འདིའི་མཛད་པ་པོ་ཉང་ཏིང་འཛིན་བཟང་པོའི་བྲན་དུ་གྱུར་པའི་ཡུལ། གྲོང་སྡེའི་སྟོད་སྨད་གཉིས་ཀྱི་ཕྱི་མའི་འཆར། མར་པ་ལོ་ཙཱའི་བུ་ཆེན་བཞིའི་ནང་ཚན་མཚུར་སྟོན་དབང་གི་རྒྱལ་པོའི་རུས་ལས་ཆད་པ་ཡིན་ཞེས་དཔྱ་ཁྲལ་གྱི་འཚོ་བའི་རིགས་སུ་ཡབ་ཨ་སུག་དང༌། ཡུམ་བུ་ཁྲིད་རྒྱལ་མོ་གཉིས་ཀྱི་སྲས་སུ་བོད་རབ་བྱུང་བཅུ་གཅིག་པའི་ཆུ་སྦྲུལ་(སྤྱི་ལོ་༡༦༥༣)ལོའི་བོད་ཟླ་བདུན་པར་སྐུ་འཁྲུངས་པའི་སྡེ་སྲིད་སངས་རྒྱས་རྒྱ་མཚོ་མཆོག་གིས་དགུང་ལོ་སོ་བརྒྱད་སྟེ་རབ་བྱུང་བཅུ་གཉིས་པའི་ལྕགས་རྟ་ལོའི་ཟླ་བ་བདུན་པའི་ཚེས་ཉེར་བདུན་ཉིན་(སྤྱི་ལོ་༡༦༩༠ལོའི་ཟླ་བ་༧པའི་ཚེས་༢༧)དབུ་བཙུགས་པ་དང་། དགུང་ལོ་སོ་དགུ་ལྕགས་མོ་ལུག་(སྤྱི་ལོ་༡༦༩༡)གི་ལོར་དགའ་བཞི་འཕྲུལ་སྣང་གཙུག་ལག་ཁང་དུ་མཇུག་བསྡུས་པའོ། ། གསོ་བ་རིག་པའི་རྒྱུད་བཞིའི་དཀའ་འགྲེལ་རྒྱུད་བཞིའི་རྣམ་བཤད་ཅེས་པ་དེའི་མཛད་པ་པོ་དང་དེ་དག་གི་མཚན།
ལན། རྒྱུད་བཞིའི་རྣམ་བཤད་ཅེས་པ་དེའི་མཛད་པ་པོ་ནི་ཟུར་ལུགས་སྨྲ་བའི་གཙུག་རྒྱན་ཨ་བོ་ཆོས་རྗེའི་དངོས་སློབ་ལག་ལེན་མཐར་ཕྱིན་སྐྱེམས་པ་ཚེ་འབུམ་རྡོ་རྗེའི་སྲས་སྐྱེམས་པ་ཚེ་དབང་རྒྱལ་པོ་ཡིན་ཞིང་། དེ་ཡང་བོད་ཀྱི་གསོ་བ་རིག་པའི་ལོ་རྒྱུས་གསོང་པོར་བརྗོད་པ་དྭངས་གཙང་ཆུ་བོའི་རྒྱུན་བཟང་ཞེས་པའི་ནང་དུ་རྩ་རྒྱུད་ཀྱི་རྣམ་བཤད་ལེགས་བཤད་སྨྲ་བ་མཆོག་ཐོབ་ཅེས་པ་དེ་རབ་བྱུང་བརྒྱད་པའི་ས་ཁྱི་(སྤྱི་ལོ་༡༤༧༨)ལོར་མཛད་པ་དང་། བཤད་རྒྱུད་རྣམ་བཤད་ཚིག་དོན་ཉི་མ་ཞེས་པ་དེ་ནི་རབ་བྱུང་བརྒྱད་པའི་ས་ཕག་(སྤྱི་ལོ་༡༤༧༩)ལོར་མཛད་པ། མན་རྒྱུད་རྣམ་བཤད་བདེ་བའི་འདོད་འཇོ་ཞེས་པ་དེ་ནི་རབ་བྱུང་དགུ་པའི་མེ་ཡོས་(སྤྱི་ལོ་༡༥༠༧)ལོར་མཛད། ཕྱི་རྒྱུད་རྣམ་བཤད་ལག་ལེན་གསལ་བྱེད་ཅེས་པ་དེ་ནི་རབ་བྱུང་དགུ་པའི་ལྕགས་ལུག་(སྤྱི་ལོ་༡༥༡༡)ལོར་མཛད་པ་བཅས་གསུངས་སོ། །
ལན། མིའི་ཉི་མ་མཐོང་བ་དོན་ལྡན་གྱི་མཚན་གཞན་ལ་བྱམས་པ་དཀོན་མཆོག་རིན་ཆེན་ཞུ་བ་དང་། ཁོང་ནི་སྤྱི་ལོའི་དུས་རབས་བཅུ་བཞི་པའི་དུས་སྟོད་ཙམ་དུ་བོད་ཀྱི་རྒྱལ་པོའི་གདུང་བརྒྱུད་དྲི་མ་མེད་པ་ཡབ་བསོད་ནམས་རྡོ་རྗེའི་སྲས་སུ་སྐུ་འཁྲུངས། ཁོང་གིས་གསོ་བ་རིག་པའི་ཐད་ཀྱི་གསུང་རྩོམ་ནི་དཔལ་ལྡན་རྒྱུད་བཞིའི་འགྲེལ་པ་བཀོད་པ་རྣམ་བཞི་དང་རྒྱུན་རྣམ་བཞི། རྒྱུད་བཞིའི་རྣམ་ངེས་སམ་བཀའ་སྒྲུབ། བཤད་རྒྱུད་ལེའུ་བཞི་པའི་འགྲེལ་པ་གནས་ལུགས་ཤེས་བྱ་རབ་གསལ། ཁྱད་འཕགས་སྤྱི་སྨན། ངོ་མཚར་སྤྱི་སྨན། རིམས་བཅོས་མི་ལ་སྲོག་སྦྱིན། གཅེས་བསྡུས་རིན་ཆེན་ཕྲེང་བ། མ་ལ་ཡའི་དཀའ་འགྲེལ། རྩ་མདོའི་འགྲེལ་པ་སྙན་བརྒྱུད་རྡོ་རྗེ་ཚིག་རྐང་སོགས་མང་དུ་མཛད་དེ་གསོ་བ་རིག་པའི་གཞུང་ལུགས་མན་ངག་སྤྱི་དང༌། ཁྱད་པར་བྱང་པ་རྣམ་རྒྱལ་གྲགས་བཟང་གི་བཞེད་སྲོལ་དར་རྒྱས་སུ་གཏོང་གནང་མཛད་དོ། ། རྒྱུན་དུ་སྡེ་སྲིད་ཁོག་འབུགས་ཞེས་འབོད་པའི་བསྟན་བཅོས་དེའི་མཚན་ཆ་ཚང་ལ་གང་ཞུ་བ་དང༌།
ལན། གསོ་བ་རིག་པའི་ཁོག་འབུགས་ལེགས་བཤད་བཻཌཱུརྱའི་མེ་ལོང་དྲང་སྲོང་དགྱེས་པའི་དགའ་སྟོན་ཞེས་ཞུ་བ་དང༌། གཞུང་འདི་ནི་ངེས་པ་དོན་གྱི་པཎྜི་ཏ་མི་དབང་སངས་རྒྱས་རྒྱ་མཚོས་རབ་བྱུང་༡༢པའི་ཆུ་རྟ་(སྤྱི་ལོ་༡༧༠༢)ལོའི་ཆུ་སྟོད་ཟླ་བའི་ཚེས་༡༥ཉིན་ནས་དབུ་བཟུང་སྟེ་སྔ་རབས་ཀྱི་ཁོག་འབུགས་བྲང་ཏིའི་ཁོག་འབུགས་ཤེས་བྱ་གསལ་དང༌། འཕན་ཡུན་གྲོ་ས་ཚོགས་གཉིས་རྒྱ་མཚོས་མཛད་པའི་རྒྱུད་བཞིའི་ཁོག་འབུགས་བཻཌཱུརྱའི་ཆུ་རྒྱུན། ཞང་སྟོན་ཞིག་པོས་མཛད་པའི་ཁོག་འབུགས་རྒྱལ་མཚན་རྩེ་འབར་སོགས་ལ་དཔྱད་པ་རྒྱ་ཆེ་གཏིང་ཟབ་གནང་སྟེ་སྔོན་ཆད་དགུང་ལོ་༣༠སྐོར་ནས་ཁོག་འབུགས་རྩོམ་འབྲི་གནང་བའི་དབུ་བཙུགས་རུང་རྒྱལ་ཐབས་ཀྱི་བྱ་བ་ཆེ་ཕྲ་སྣ་ཚོགས་ཀྱི་རྐྱེན་དང༌། བསྟན་བཅོས་གཞན་དག་མང་པོ་བརྩམས་པས་ཐུགས་ཁོམ་མ་བྱུང་སྟབས། ཕྱི་ལོ་ཆུ་ལུག་(སྤྱི་ལོ་༡༧༠༣)སྟོན་ར་སྤྲེལ་ཟླའི་ཚེས་༡༣ཉིན་ཏེ་དགུང་ལོ་༥༡ཐོག་ལེགས་པར་གྲུབ་པ་འདི་ནི་བོད་ཀྱི་གསོ་རིག་ལོ་རྒྱུས་ཀྱི་ཡིག་ཆ་ཐམས་ཅད་ཀྱི་ནང་ནས་མཆོག་ཏུ་གྱུར་ཅིང་ཁུངས་ཧ་ཅང་བཙན་པར་བརྟེན་ཀུན་གྱིས་ཚད་མར་འཛིན་པའི་ཁོག་འབུགས་ཤིན་ཏུ་ལེགས་པ་ཞིག་ཡིན།
ལན། རིན་ཆེན་རིལ་བུའི་རིགས་བསྟེན་སྐབས། ཟས་སྐོམ་རོ་ལན་ཚ་ཆེ་བ་དང་སྟར་བུ་སྒོག་བཙོང་། རུལ་སུངས། ཕྱུར་བ། ཁམ་བུ། ཀུ་ཤུ། ཟྭ་ཚོད་སྒོག་བཙོང་སོགས་སྔོ་ངད་ཀྱི་རིགས་དང༌། ཞོ་དར་སོགས་བསྟེན་མི་རུང་ལ་བཤལ་སྐྱུགས་གཏར་ག་སོགས་དཔྱད་དང་སྦྱོངས་སོགས་ཀྱི་བཅོས་ཐབས་རིགས་དང་། དྲག་ཤུལ། ཆགས་སྤྱོད་སོགས་སྤང་དགོས།
ལན། སང་ཞོགས་རྩ་བལྟ་བའི་དོ་ནུབ་ནས་ཧ་ཅང་ལྟོགས་ཆེས་པ་མི་བྱེད་ལ། བསིལ་དྲོད་སྙོམས་པའི་བཟའ་བཏུང་ཡིན་ཡང་ཧ་ཅང་འགྲངས་ཆེས་པའང་བྱེད་མི་རུང་བ། ཤ་ཆང་སོགས་དྲོད་བཅུད་ཆེ་བའི་བཟའ་བཏུང་དང་སྔོ་ངད་རུལ་སུངས་སོགས་འཇུ་དཀའི་རིགས་དང་། ཇ་དང་ར་ཕག་གི་ཤ་ལ་སོགས་པ་བསིལ་ཆེ་བའི་བཟའ་བཏུང་རྣམས་བསྟེན་མི་རུང་བ། དེ་བཞིན་སང་ཞོགས་རྩ་བལྟ་བའི་དོ་ནུབ་ནས་མེ་ཉིར་བསྲོ་བཞིན་བྱུག་པ་དྲག་པོ་བྱེད་པ་དང་། ཉལ་པོ་སྤྱོད་པ། བྱ་ལས་ཀྱིས་གཉིད་ཆག་པ་སོགས་མི་རུང་། སང་ཞོགས་རྩ་བལྟ་བའི་དོ་ནུབ་ནས་སྨྲ་བརྗོད་མང་བ་དང་། མྱ་ངན་དང་ཡིད་མི་བདེ་བ་སོགས་ཀྱི་སེམས་ལས་སྤང་དགོས།
ལན། གཞི་རྩ་གསུམ་ནི་རྟེན་ཕོ་མོ་ལ་མ་བལྟོས་པར་ནད་མེད་ཀྱི་རྩ་ཡི་འཕར་ཚུལ་ལ་བཤད་པ་སྟེ། ཕོ་རྩ་སྦོམ་ལ་རགས་པར་འཕར་བ་དང༌། མོ་ཡི་རྩ་ནི་ཕྲ་ལ་མྱུར་བར་འཕར། བྱང་ཆུབ་སེམས་རྩ་རྒྱུན་རིང་འཇམ་ལ་མཉེན་པར་འཕར་བའོ། ། རང་ཉིད་ཀྱིས་ཤེས་དགོས་ངེས་ཀྱི་ཐ་མལ་ལ་རྟེན་གྱི་རྩ་རྒྱུད་རྣམ་གསུམ་སྟེ། མི་སོ་སོའི་གཞི་རྩ་གང་ཡིན་མ་རྟོགས་ན་སྨན་པས་རྩ་ལ་བརྟེན་ནས་ནད་ངོས་འཛིན་ནོར་སྲིད་པས་རང་ཉིད་ཀྱི་གཞི་རྩ་གང་ཡིན་ཤེས་པ་དང་དེ་སྨན་པར་ཤོད་ཤེས་པ་དགོས་སོ། ། མཚན་གཉིད་མ་ལོག་ན་སྐྱོན་གང་ཡོད་པ་དང་དེ་སེལ་ཐབས་ཇི་ལྟར་ཡིན་ནམ།
ལན། མི་གང་ཞིག་མཚན་མོའི་དུས་སུ་གཉིད་མ་ལོག་ན་རྩུབ་ཅིང་རླུང་བསྐྱེད་པས་གཉིད་ལོག་པར་བྱ། དེ་ཡང་མཚན་མོ་གཉིད་མ་ལོག་པ་དེའི་ཚེ་ནང་པར་ཟས་མ་ཟོས་པར་སྨྱུང་བར་བྱས་ལ། གཉིད་མ་ལོག་པ་དེའི་ཕྱེད་ཙམ་དུ་གཉིད་ལོག་པར་བྱ། དམིགས་བསལ་དུ་ཆང་གིས་ར་རོ་བ་དང་སྟོབས་ཟད་པ། མྱ་ངན་གྱིས་ནོན་པ། རྩོལ་བས་དུབ་པ། སྨྲ་བ་ཤིན་ཏུ་མང་བ། རྒས་པ་དང་འཇིགས་ཤིང་སྐྲག་པའི་མི་རྣམས་ནམ་ཟླ་སོ་གའི་དུས་སུ་ཉིན་པར་གཉིད་ཅུང་ཟད་ལོག་དགོས། སོ་ག་མ་ཡིན་པའི་དུས་སུ་ཉིན་པར་གཉིད་ལོག་ན་བད་ཀན་སྐྱེད་ཅིང་སྐྱ་སོབ་ཏུ་སྐྲངས་པ་དང༌། ཤེས་པ་རྨོངས་བག་ཏུ་འགྱུར་ཞིང་མགོ་ན་ལ་སྒྱིད་པ་སྐྱུར་བ་དང་། ཆམ་པ་དང་རིམས་ལ་སོགས་པའི་ནད་ཀྱིས་འདེབས་པར་འགྱུར་རོ། །
ལན། གཉིད་མི་འབྱུང་བའི་ཚེ་ན་འོ་མ་དྲོན་མོ་དང༌། ཞོ་དང་ཆང་དང་ཤ་ཁུ་ལ་སོགས་པ་དྲོ་ཞིང་བཅུད་པའི་བཟའ་བཏུང་དང་། ཏིལ་མར་ལ་སོགས་པ་མགོ་བོར་བསྐུ་ཞིང་རྣ་བའང་སྣུམ་ཅུང་ཟད་བསྲོས་པས་དགང་བར་བྱས་ན་གཉིད་ལེགས་པར་འབྱུང་བའོ། །
ལན། ཉལ་པོ་སྤྱོད་པར་འདོད་པ་དག་གིས་རང་དང་སྐྱེ་གནས་མི་མཐུན་པ་དུད་འགྲོ་ལ་སོགས་དང་། གཉེན་སྒྲིག་བྱས་ཟིན་པ། སྨྱོན་པ། ནད་ཅན་སོགས་ལ་འཁྲིག་པ་སྤང་དགོས། དེ་བཞིན་སྦྲུམ་མ་དང་ཤིན་ཏུ་རིད་པས་ཤུགས་ཞན་པ་དང་རབ་ཏུ་གཉན་པ་དང༌། ཟླ་མཚན་ལྡན་པའི་དུས་རྣམས་སུ་བུད་མེད་ལ་བཀན་ནས་བྱེད་པ་སོགས་འཁྲིག་པ་ཡོངས་སུ་སྤང་བར་བྱ་དགོས་ལ། དུས་སོགས་ལ་མ་དཔྱད་པར་ཉལ་པོ་སྤྱད་དྲགས་ན་མིག་སོགས་དབང་པོ་རྣམས་ཉམས་ཤིང་མགོ་བོ་འཁོར། ནད་མི་བཟད་པས་བཏབ་ནས་དུས་མ་ཡིན་པར་འཆི་བར་འགྱུར་བ་ཡིན། རྒྱུན་དུ་ནས་མིག་ནད་སྔོན་འགོག་ཇི་ལྟར་བྱ་དགོས་པ་དང༌།
ལན། དབང་པོ་མིག་ནི་མེའི་རང་བཞིན་དུ་གནས་པས་མིག་སྨན་སྐྱེར་པའི་ཁཎྜ་དུས་རྟག་ཏུ་ཞག་བདུན་བདུན་ལོན་པའི་ཚེ་ཉིན་རེ་བཞིན་མིག་ཏུ་བླུགས་པས་མིག་གསལ་བ་སོགས་བདེ་སྲུང་ལེགས་ཤིང་མིག་ནད་སེལ། མིག་ནད་སྔོན་འགོག་བྱ་ཆེད་ཤ་རུལ་བ་དང་། བཙོང་སྒོག ཆང་སྐྱུར་སོགས་མིག་ལ་གནོད་ཅིང་ཁྲག་མཁྲིས་སྐྱེད་པའི་ཟས་དང་། སྤྱོད་ལམ་དྲག་ཤུལ་གྱི་ལས་དང་ལྗིད་ཅན་ཁུར་བ་དང་འདེགས་པ་སོགས་སྤང་དགོས་ལ། དུ་བ་དང༌། བསེར་བུ། ཁ་བ། ཉི་འོད། མཚོན་སོགས་མིག་ལ་མ་ཕོག་པར་གཟབ་དགོས་པ་དང་། ལྷག་པར་དུ་གློ་ནད་དང་ཆམ་པས་བཏབ་པ། མ་ཞུ་བའི་འཁྲུ་སྐྱུག་གི་ནད་ཡོད་པ། མགོ་གཟེར་གྱི་ནད་ཡོད་པ་སོགས་དང་། ལུས་ཁམས་ལ་དགྲ་དར་བ། སྤར་ཁ་ལི་ལ་བབས་པ་བཅས་ཀྱི་སྐབས་སུ་མིག་གི་སྐྱ་འགྲིབ་གཤགས་བཅོས་མི་རུང་ངོ་། །
ལན། ཁྲུས་བྱས་ན་རོ་ཙ་བ་དང་དྲོད་དང་སྟོབས་ཆེ་བ་དང་གཟི་མདངས་བསྐྱེད། པགས་པ་གཡའ་ཞིང་རྔུལ་བ་དང་། དྲི་ང་ཞིང་སྙོམ་པ། ཁ་སྐོམ་པ། དབང་པོ་རྣམས་ཀྱིས་ཡུལ་འཛིན་མི་ནུས་པ། ལུས་ཚ་བ་རྣམས་སེལ། ཆུ་དྲོན་གྱིས་མགོ་བོ་བཀྲུས་ན་སྐྲ་བྱི་བ་དང་མིག་ལ་ལྷག་པར་དུ་གནོད་ཅིང་སྟོབས་འཕྲོག་པར་བྱེད། ཁྱད་པར་དུ་ཚད་པས་འཁྲུ་བ་དང༌། ལྟོ་བ་སྦོས་པ། ཆམ་པ་དང་མ་ཞུ་བ། སྣ་ནད་དང་མིག་ནད། ཟས་ཟོས་མ་ཐག་པ་རྣམས་ལ་ནི་མགོ་བོར་མ་ཟད་ལུས་ཀུན་ལ་ཁྲུས་བྱ་བ་སྤང་བར་བྱ།
ལན། (དགུན་ཉི་ལྡོག་)དེ་རིང་ནས་བཟུང་ཉི་མ་བྱང་དུ་འགྲོ་བས་ཕྱི་སྣོད་དང་ནང་བཅུད་ཀུན་རིམ་བཞིན་རྣོ་ཚ་རྩུབ་པའི་ངོ་བོར་འགྱུར་བས་ཟུངས་སྟོབས་གསོ་བའི་ཟས་སྤྱོད་སྣུམ་བཅུད་རིགས་བསྟེན་དགོས། (དབྱར་ཉི་ལྡོག་)དེ་རིང་ནས་བཟུང་ཉི་མ་ལྷོ་རུ་འགྲོ་བས་བསིལ་བའི་སྟོབས་ཀྱིས་ཚ་བ་ཞི་སྟེ་ཟུངས་སྟོབས་འཕེལ། ཆར་ཆུའི་རླན་གྱིས་མེ་དྲོད་ཉམས་པས་མེ་དྲོད་སྐྱེད་པའི་ཟས་སྤྱོད་དང་སྨན་སེ་འབྲུ་དྭངས་གནས་སོགས་བདེ་སྲུང་སྨན་བསྟེན་དགོས། རླུང་ནད་ཅན་ལ་ཕན་པའི་ཟས་དང༌། སྐོམ།
ལན། རླུང་ནད་ཅན་ལ་ཕན་པའི་ཟས་ནི། ལོ་ལོན་པའི་ཤ་རྙིང་དང་ཏིལ་སོགས་ཀྱི་འབྲུ་སྣུམ། ལོ་ལོན་པའི་མར་རྙིང༌། བུ་རམ། སྒོག་སྐྱ་བཙོང་སོགས་ཡིན། རླུང་ནད་ཅན་ལ་ཕན་པའི་སྐོམ་ནི་འོ་མ་དང་། ལྕ་བ་ར་མཉེ་བཏབ་པའི་ཟན་ཆང་། བུར་ཆང་། རུས་ཆང་སོགས་སྣུམ་བཅུད་དང་ལྡན་པའི་རིགས་སོ། ། རླུང་ནད་ཅན་ལ་ཕན་པའི་སྤྱོད་ལམ་ནི་དྲོ་ཞིང་མུན་འཐིབ་ཙམ་པའི་སར་རང་རང་གི་ཡིད་དང་མཐུན་པའི་གྲོགས་དང་ལྷན་ཅིག་ཏུ་སྐྱིད་པར་གནས་པར་བྱའོ། ། མཁྲིས་ནད་ཅན་ལ་ཕན་པའི་ཟས་དང་། སྐོམ།
ལན། མཁྲིས་ནད་ཅན་ལ་ཕན་པའི་ཟས་ནི། བ་རའི་ཞོ་དང་མར་གསར། རི་དྭགས་ཀྱི་ཤ་དང་ར་ཤ། རྟོལ་ཤ་རྣམས་གསར་པ་ཆག་ཚེ། སྐྱབས་དང་ཁུར་ཚོད་སོགས་སོ། ། མཁྲིས་པའི་ནད་ཅན་ལ་ཕན་པའི་སྐོམ་ནི། ཆབ་ཚ་དང་། ཆུ་བསིལ་དང་། བསྐོལ་གྲངས་བཅས་མདོར་ན་བསིལ་ལ་ཡང་བའི་སྐོམ་རིགས་བསྟེན་ནོ། ། མཁྲིས་ནད་ཅན་ལ་ཕན་པའི་སྤྱོད་ལམ་ནི་ཆུ་འགྲམ་དང་ནེའུ་གསིང་སོགས་བསིལ་སར་དལ་བར་སྡོད་དགོས་སོ། ། བད་ཀན་ནད་ཅན་ལ་ཕན་པའི་ཟས་དང༌། སྐོམ།
ལན། བད་ཀན་ནད་ཅན་ལ་ཕན་པའི་ཟས་ནི། ལུག་ཤ གཡག་ཤ ཉ་ཤསྦྲང་རྩི། སྐམ་སའི་འབྲུ་རྙིང་གི་རྩམ་པ་དང་དེས་བཟོས་པའི་ཟན་དྲོན་སོགས་སོ། ། བད་ཀན་ནད་ཅན་ལ་ཕན་པའི་སྐོམ་ནི། འབྲི་ཡི་ཞོ་དར་དང་། གར་ཆང་། ཆུ་སྐོལ་བཅས་དྲོ་ལ་བཅུད་པའི་སྐོམ་བསྟེན་དགོས་པའོ། ། བད་ཀན་ནད་ཅན་ལ་ཕན་པའི་སྤྱོད་ལམ་ནི་དྲོ་སར་རྩོལ་བཅག་རན་པར་བྱའོ། །
ལན། གཏར་གའི་སྔོན་གྱི་སྤྱོད་ལམ་ནི་སྨན་པའི་མངག་བྱ་བཞིན་ཉིན་བདུན་ནམ་གསུམ་གྱི་གོང་ནས་དབྱེ་ཐང་གཏོང་དགོས་པ་དང་། གཏར་བའི་སྔ་ནུབ་ཏུ་ནད་ཁྲག་རྩར་འདྲེན་པའི་ཐང་གཏོང་དགོས། གཏན་འཁེལ་བྱས་པའི་ཉིན་དེའི་སྔ་དྲོ་མེ་ཉིས་དྲོས་པར་སྲོ་ཞིང་རྩོལ་བཅག་པ་དང་ཇ་ཐང་བཏུང་བ་སོགས་ལུས་དྲོ་བར་བྱ་བ་དང་འགྲུལ་བསྲུང་དགོས་པ་དང་། གཏར་གའི་རྗེས་ཀྱི་སྤྱོད་ལམ་ནི་གཏར་ག་བརྒྱབ་རྗེས་འགྲོ་འགུལ་ཤུགས་དྲགས་མི་བྱེད་པར་དལ་བར་སྡོད་པ་དང་ཁྲག་འཆོར་བར་དོགས་གཟབ་བྱ་དགོས་ཤིང་། ཉིན་ཤས་རིང་ཁྲག་ངན་སླར་མི་སྐྱེ་བའི་ཆེད་ཆང་སིངས་མི་བཏུང་བ་སོགས་སྨན་པའི་མངག་བྱ་སྲུང་དགོས།
ལན། སྨན་ཐང་ལག་ལེན་ལའང་གྲང་ཐང་དང་བསྡུས་ཐང་གཉིས་ལས། གྲང་ཐང་ནི་སྨན་དེ་ཉིད་ཆུ་ཁོལ་ནང་ཁུ་བ་མ་ཐོན་བར་སྦངས་ནས་བསྟེན་དགོས། བསྡུས་ཐང་ནི་ཆུ་གྲང་ལ་སྨན་བཏབ་སྟེ་བསྐོལ་ནས་ཆུ་སུམ་ཆ་གཉིས་བསྡུས་ཤིང་ཆ་གཅིག་ལུས་པར་མེ་འཇམ་ཐོག་བསྐོལ་དགོས། ཐང་བསྟེན་ཐབས་ནི་ཚ་བའི་ནད་སེལ་བའི་ཐང་གྲང་མོར་གཏོང་བ་དང་། གྲང་བའི་ནད་སེལ་བའི་ཐང་ཚ་པོར་གཏོང་བ། ཚ་གྲང་འདྲེས་པའི་ནད་ལ་ཐང་དྲོ་འཇམ་བསྟེན་དགོས།
ལན། སྨན་སྒ་རྡོག་གཅིག་ཙམ་ཐང་དུ་བསྐོལ་བ་ནང་ནུབ་བཏུང་ན། ཕོ་བའི་མེ་དྲོད་སྐྱེད་པ་དང་མ་ཞུ་བ་འཇུ་ཞིང་། མ་ཞུ་བའི་ནད་སྔོན་འགོག་ཀྱང་བྱེད་ཐུབ་པ་དང༌། སོག་ཚིགས་ཆིག་ཐང་ཞེས་ཆང་གི་རྒྱུ་གང་ལས་བཙོས་པའི་འབྲུ་དེའི་སོག་མའི་ཚིགས་ཀྱི་ཆིག་ཐང་བཏང་ན་ཆང་མ་ཞུ་བ་འཇུ་བར་བྱེད་དོ། ། དཔེར་ན། ནས་ཆང་གི་ཆང་ནད་ཕོག་པར་ནས་སོག་གི་ཚིགས་ཀྱི་ཐང་བཏང་ན་ཕན་པ་ལྟ་བུའོ། ། ནས་བསྡུ་ཐང་། ནས་ཀྱི་བསྡུས་ཐང་བསྟེན་ན་ཟས་ཀྱི་དང་ག་འགག་པ་འབྱེད་པར་བྱེད་དོ། ། སྐྱུ་རུའི་ཆིག་ཐང་། སྐྱུ་རུ་ཆུ་ཁོལ་དུ་སྦངས་པའམ་བསྡུས་ཐང་བྱས་ནས་བསྟེན་ན། ཁྲག་ངན་འབྱེད་ཅིང་སྐེམ་པ་དང་ངན་ཁྲག་འཕེལ་བའི་ནད་ལ་ཕན། འུ་སུའི་ཆིག་ཐང་གིས་སྐོམ་དད་ཁྱད་པར་དུ་སྨུག་པོའི་ཁྲག་ཚད་རྒྱས་པའི་སྐོམ་དད་ལ་ཕན།
ལན། དུགས་ཀྱི་བཅོས་ཐབས་ནི་ནད་ལ་ཕན་པའི་རྫས་གང་ཞིག་ཚ་པོར་བཟོས་པའི་དྲོད་དུགས་དང༌། གྲང་མོར་བདུག་པའི་བསིལ་དུགས་ཏེ། ན་སར་བདུགས་པའམ་སྦྱར་བས་ནད་ཟུག་འཕྲལ་དུ་གཅོག་པའི་དཔྱད་མཆོག་ཞིག་གོ། ལུམས་ཀྱི་བཅོས་ཐབས་ནི་རང་བྱུང་ཆུ་ཚན་གྱི་ལུམས་དང༌། བཅོས་མའི་ཆུ་ལུམས་ཏེ་བདུད་རྩི་ལྔའི་ཆུ་ལུམས་ལྟ་བུ་དང༌། རླངས་ལུམས། བཅིངས་ལུམས་བཅས་ལ་བྱའོ། ཕན་ཡོན་ནི་ཚ་རླངས་ཆུ་སེར་བ་སྤུའི་སྒོ་ནས་ཕྱིར་འདོན་པ་དང་། རླུང་འདུལ། སྐྲངས་འཇོམས། སྐེམ་པོ་ཤ་རྒྱས་པར་བྱེད། བྱུག་པའི་བཅོས་ཐབས་ནི་ནད་རང་རང་ལ་ཕན་པའི་སྨན་དག་སྣུམ་དང་སྦྱར་བའམ། ལྡེ་གུ་བྱས་ནས་ནད་དམིགས་སུ་བྱུག་པས་ནད་སོ་སོར་ཕན་པ་དང༌། ཚེ་རིང་ཞིང་དབང་པོ་གསལ་བར་བྱེད་དོ། ། བྱུག་པ་བྱ་ཐབས་ནི་དམིགས་བསལ་རེ་འགའ་ཕུད། བྱུག་སྨན་དེ་ཉིད་ནད་དམིགས་སྟེང་བྱུག་། ཅིང་དེའི་སྟེང་འཕུར་མཉེ་བྱེད་པ་དང༌། སྐམ་ནས་སྨན་རོ་རྣམས་སྲན་ཕྱེ་དང་རྩམ་པ་ལྟ་བུ་བཏབ་སྟེ་དྲིལ་ཕྱིས་བྱ་དགོས། མིའི་རང་བཞིན་གྱི་འབྱུང་ལུགས་དང་དབྱེ་བ།
ལན། མིའི་རང་བཞིན་ནི་བྱིས་པ་མངལ་དུ་སྦྲུམ་པའི་སྐབས་ནས་ཕ་ མའི་རང་བཞིན་དང་མཐུན་པའི་ཁུ་ཁྲག་དང་གནས་སྐབས་དེའི་མའི་ཟས་དང་སྤྱོད་ལམ་གྱི་དབང་གིས་མི་ལ་ལྷན་སྐྱེས་སུ་མེད་ཐབས་མེད་པའི་ཉེས་པ་རླུང་མཁྲིས་བད་ཀན་གསུམ་ཤས་ཆེ་ཆུང་དང་ཕན་ཚུན་འདྲེས་པའི་དབང་གིས་འབྱུང་བ་ཡིན། དེ་ཡང་མིའི་རང་བཞིན་མི་འདྲ་བ་ནི། རླུང་མཁྲིས་བད་ཀན་ཏེ་རྐྱང་པ་རང་བཞིན་གསུམ་དང་། རླུང་མཁྲིས། བད་རླུང་། བད་མཁྲིས་ཏེ་ལྡན་པའི་རང་བཞིན་གསུམ། གསུམ་ཀ་འདུས་པའི་རང་བཞིན་གཅིག་སྟེ་བདུན་དང་། རང་བཞིན་བདུན་མཆོག་དམན་གྱི་གོ་རིམ་ནི་རིམ་བཞིན་རླུང་། མཁྲིས་པ། བད་ཀན་བཅས་རྐྱང་པ་གསུམ་དང་དེ་ནས་ལྡན་པའི་རང་བཞིན་གསུམ། དེ་ནས་འདུས་པ་གཅིག་བཅས་ཕྱི་མ་ཕྱི་མ་མཆོགཡིན།
ལན། རླུང་གི་རང་བཞིན་ཅན་གྱི་མིའི་ཁྱད་ཆོས་ནི་ལུས་དབྱིབས་དགུར་ཤ་སྐེམ། མདོག་སྔོ། སྨྲ་བ་མང་། གྲང་ལྷགས་མི་བཟོད། འགྲོ་ཚེ་སྒྲ་འབྱིན་པ། ནོར་ཆུང་། ཚེ་ཐུང་། གཉིད་སྲབ། ལུས་བོངས་ཆུང་བ་དང་། རྒྱུན་དུ་ནས་གླུ་དང་དགོད་པ། འཐབ་མོ། མདའ་ལ་དགའ་བ། རོ་མངར་སྐྱུར་ཁ་ཚའི་ཟས་ལ་སྲེད་པ་སྟེ། བྱ་རྒོད་དང་། ཁྭ་ཏ། ཝ་མོ་བཅས་ཀྱི་མཚན་ཉིད་དང་མཐུན་པ་ཡིན། མཁྲིས་པའི་རང་བཞིན་ཅན་གྱི་མིའི་ཁྱད་ཆོས་ནི་སྐོམ་དད་ཆེ་བ་དང་། ལྟོགས་འདོད་ཆེ། སྐྲ་མདོག་དང་ལུས་མདོག་སེར། བློ་རྣོ། ང་རྒྱལ་ཆེ། རྔུལ་ཆེ་ཞིང་ལུས་ལས་དྲི་ང་ཆེ་བ། ཚེ་ནོར་ལུས་བོངས་འབྲིང་ཙམ། རོ་མངར་ཁ་བསྐ་བ་དང་ནུས་པ་བསིལ་བའི་ཟས་ལ་སྲེད་པ་སྟེ། སྟག་དང་སྤྲེའུ་གནོད་སྦྱིན་གྱི་མཚན་ཉིད་དང་མཐུན་པ་ཡིན། བད་ཀན་རང་བཞིན་ཅན་གྱི་མིའི་ཁྱད་ཆོས་ནི་ལུས་བསིལ་ཞིང་། ཤ་རྒྱགས་པས་རུས་ཚིགས་མི་མངོན་པ། ཁ་དོག་དཀར། དབྱིབས་དགྱེ་བ། བཀྲེས་སྐོམ་ཉོན་མོངས་ཐན་པ་བཟོད་ནུས། ལུས་འཚོ་བ་ཚེ་རིང་། ནོར་མང་བ། གཉིད་མཐུག་པ། ཞེ་སྡང་འདམ་རིང་བ། རང་བཞིན་དང་ངང་རྒྱུད་བཟང་བ་ཡིན་པ་དང༌། རོ་ཚ་སྐྱུར་བསྐ་བ་དང་ནུས་པ་རྩུབ་པའི་ཟས་ལ་སྲེད་པ་དང༌། སེང་གེ་དང་ཁྱུ་མཆོག་གི་མཚན་ཉིད་དང་མཐུན་པ་ཡིན།
ལན། དུག་ནད་ཕོག་མིན་བརྟག་ཐབས་ནི་ནམ་ལངས་སྐབས་སྐད་ཆ་མ་ལབས་པ་དང་ཟས་མ་ཟོས་པ། མ་དཀྲོགས་པར་བྱུང་བའི་མཆིལ་མ། ཕོར་པའི་ནང་ཆུ་གཙང་བླུག་པ་དེའི་ནང་བླུག་པས། ཁར་ལྡིང་ན་དུག་མེད་ལ་ཞབས་སུ་སོང་ན་དུག་ཡོད་པའི་རྟགས་སོ། །
ལན། གྱུར་དུག་སྔོན་འགོག་བྱ་ཆེད་ཆང་གསར་དང་ཞོ་མ་ལངས་པ། སེར་ཤ་ཡུངས་དཀར་མར་ལ་བརྔོས་པ་དང་། ཁྱིམ་བྱའི་ཤ་དང་ཞོ། འོ་རློན་དང་ལ་ཕུག སྒོག་སྐྱ། ཡུངས་དཀར་ལོ་མ་རྣམས་བསྲེས་ཏེ་ཟ་བའམ་ལྷན་ཅིག་ཟ་བ། ཉ་དང་སྒོ་ང་། འབྲུ་མར་སོ་མ་དང་ལ་ཕུག་སོགས་མི་འཕྲོད་པའི་ཟས་རྣམས་བསྲེས་ཏེ་ཟ་བའམ་ལྷན་ཅིག་ཟ་བ། ཡང་ན་སྔ་མ་མ་ཞུ་བར་ཕྱི་མ་ཟ་བ་སོགས་སྤང་བར་བྱའོ། ། ཤ་གང་ས་རླན་སྟེང་དུ་བཞག་པ་དང་། བཙོས་པའི་ཤ་དྲོན་མོ་རླངས་བསུབས་བྱས་པ། དཀར་སྐྱུར་དབྲེ་དང༌། ཉི་ཞུར་ཕོག་པ། འབྲུ་དང་རྩམ་པ། སྔོ་གསེབ་ཏུ་ལས་པ། བེ་ལོག་ཤན་པའི་ཁྲག་གིས་ཕོག་པ་སོགས་ཀྱི་རྐྱེན་ལས་ཞག་བདུན་འདས་ནས་ཤ་དུག་ཏུ་འགྱུར་བས་ཤ་དེ་རིགས་སྤང་དགོས། རོ་མངར་བའི་ཡོན་ཏན་དང་བསྟེན་དྲགས་པའི་སྐྱོན་གང་ཡིན་ནམ།
ལན། ཅིང་། རྒས་པ་དང་བྱིས་པ། ཤ་སྐམ་པོ་དང་གྲེ་བ་དས་ཆད་ཀྱི་ནད་དང་གློ་རྡོལ་གྱིས་ཁྲག་འོང་བ་རྣམས་ལ་ཕན་པ། རོ་མངར་བས་ལུས་བརྟས། ཆག་བུར་དང་རྨ་འབྱོར་བར་བྱེད། མདངས་དང་བཀྲག་བཟང་པོར་བྱེད། དབང་པོ་གསལ། ཚེ་རིང༌། དུག་དང་རླུང་། མཁྲིས་པའི་ནད་སོགས་སེལ། གཞན་མངར་བ་བསྟེན་དྲགས་ན་བད་ཀན་དང་ཚིལ་སོགས་འཕེལ་ནས་མེ་དྲོད་འབྲི། ལུས་ལྷག་པར་སྦོམ། གཅིན་སྙིའི་ནད་དང་ལྦ་བ། རྨེན་བུ་སོགས་ཀྱང་བསྐྱེད་པར་བྱེད།
ལན། རོ་སྐྱུར་བའི་ཡོན་ཏན་ནི་ཁོང་གི་མེ་དྲོད་སྐྱེད། དེས་ཟས་སྐོམ་ལེགས་པར་འཇུ་བས་ཡི་ག་འབྱེད་པ་དང༌། ཚིལ་འཇུ་ཞིང་འདྲུལ་བ་དང་གཅོད་པར་བྱེད་དོ། ། རོ་སྐྱུར་བའི་ཁུ་བས་བཀྲུས་སམ་དུགས་བྱས་ན། རེག་བྱའམ་རེག་པ་པགས་སྐྱི་ལ་གནས་པའི་ཚ་བ་བྲི་བས་བསིལ་བར་བྱེད། འཇུ་བྱེད་ཀྱི་ནུས་པས་རྩ་ལམ་ཕྱེས་པས་རླུང་འགགས་པ་རང་སོར་རྒྱུ་ཐུབ། གཞན་རོ་སྐྱུར་བ་བསྟེན་དྲགས་ན་ཁྲག་དང་མཁྲིས་པ་སྐྱེད། ལུས་ཀྱི་ཤ་སླ་སྟེ་ལྷོད་པོར་འགྱུར། མིག་ལ་རབ་རིབ་ཀྱི་ནད་འབྱུང་། མགོ་འཁོར་བ་དང་སྐྱ་རྦབ་འོར་ནད་ཚ་བ་དང་མེ་དབལ་དང་གཡན་པ་དང༌། ལུས་ལ་ཐོར་བུ་འབྱུང་། སྐོམ་དད་དང་རིམས་བལ་གྱི་ནད་སྐྱེད།
ལན། རོ་ལན་ཚ་བའི་ཡོན་ཏན་ནི་ལྟོ་བ་སྲ་སྟེ་ཟས་སྨན་འཇུ་དཀའ་བ་སྙི་བར་བྱེད་ཅིང་བེ་སྣབས་འཇུ་བས་ཐུར་སེལ་རླུང་འཁྱིལ་བའི་གླང་ཐབས་དང་། དྲི་མ་འགགས་པ་ཕྱིར་འབྱིན། ལན་ཚྭའི་དུགས་ཀྱིས་རྔུལ་འདོན་པར་བྱེད། དྲོད་སྐྱེད་ཡི་ག་འབྱེད་པ། རོ་ལན་ཚ་བ་བསྟེན་དྲགས་ན་ཁྲག་ཚད་ཀྱི་དྲོད་རླངས་མགོ་ལ་དོན་པས། སྐྲ་བྱི་སྐྲ་དཀར་པོར་འགྱུར། གཉེར་མ་མང་ལུས་སྟོབས་འབྲི་སྐོམ་པའི་ནད་དུ་འགྱུར། མཛེ་ནད་དང་མེ་དབལ་འབྱུང་། མདོར་ན་ཁྲག་དང་མཁྲིས་པའི་ནད་བསྐྱེད་དོ། །
ལན། རོ་ཁ་བའི་ཡོན་ཏན་ནི་ཡི་ག་འཆུས་པ་དང་སྲིན། སྐོམ་དང་དུག་ནད། མཛེ་དང་བརྒྱལ་བ། རིམས། སྐྱུག་པའི་ནད། མཁྲིས་ནད་བཅས་སེལ། ཚིལ་ཞག་འཇུ། ནུ་མའི་ནད་དང་སྐད་འགག་སེལ་བའོ། ། རོ་ཁ་བ་བསྟེན་དྲགས་ན་ཟུངས་འཛད་ཅིང་རླུང་དང་བད་ཀན་བསྐྱེད་པར་བྱེད།
ལན། རོ་ཚ་བའི་ཡོན་ཏན་ནི་ལྐོག་ནད་དང༌། གག་པ། མཛེ། འོར་ནད་སོགས་སེལ་བ་མ་ཟད། རྨ་བཤིག དྲོད་སྐྱེད། ཡི་ག་འབྱེད། ཐུར་དུ་སྦྱོང་ཞིང་རྩའི་སྦུགས་འབྱེད་པར་བྱེད་དོ། ། གཞན་རོ་ཚ་བ་བསྟེན་དྲགས་ན་ཁུ་བ་དང་ལུས་སྟོབས་ཟད་ལ། ལུས་འཁུམས་ཤིང་འདར། བརྒྱལ་ཞིང་སྐེད་པ་དང་རྒྱབ་སོགས་ན་བར་བྱེད།
ལན། རོ་བསྐ་བའི་ཡོན་ཏན་ནི་ཁྲག་མཁྲིས་ནད་སེལ། ཚིལ་དང་འདྲུལ་བག་སྐེམ་ཞིང་འབྲི། རྨ་འཚོ། ལུས་བསིལ། ལྤགས་མདོག་དྭངས་པར་བྱེད་པ། རོ་བསྐ་བ་བསྟེན་དྲགས་ན་བེ་སྣབས་གསོག་པ་དང་བཤང་བ་སྲི། ལྟོ་བ་སྦོ་ཞིང་སྙིང་ནད་འབྱུང་། ལུས་སྐེམ་པར་བྱེད་པ་དང་བུ་གའི་ལམ་དང་རྩ་སྒོ་འགགདུས་ཀུན་ཏུ་ཟས་དམན་ལྷག་ལོག་པའི་སྐྱོན་མེད་པར་ལེགས་ཉེས་ཤེས་པའི་ཚོད་ཀྱིས་ཇི་ལྟར་དུ་རན་པ་དེ་ལྟར་དུ་བསྟེན་པར་བྱ་དགོས།
ལན། ཟས་སྐོམ་ལྕི་ཡང་དཔག་སྟེ་ཡང་བའི་ཟས་འགྲངས་པ་ཙམ་དུ་ཟ་ཞིང༌། ལྕི་བའི་ཟས་ལ་ལྟོ་བའི་ཕྱེད་འགྲངས་ཙམ་དུ་ཟོས་ན་འཇུ་སླ་བས། དེ་ལྟར་བསྟེན་ན་མེ་དྲོད་བསྐྱེད་པ་དང་ལུས་རིང་དུ་འཚོ་བར་བྱེད་དོ། ། ངོ་བོ་ལྕི་བའི་ཟས་དག་ཕོ་བ་ཕྱེད་འགྲངས་དང་འགྲངས་པ་ཙམ་གྱི་ཚད་བསྟེན་རྒྱུ་ལས། དེ་ལས་ཐལ་ཏེ་མང་བར་བསྟེན་ན་མ་ཞུ་བའི་བེ་སྣབས་འཕེལ་བས་ཕོ་བའི་མེ་དྲོད་ཉམས་ནས་ཉེས་པ་སྐྱེད་པར་བྱེད་དོ། ། ཟས་ཀྱི་ངོ་བོ་ལྕི་བ་དང་ལྷག་པར་དུ་ཕོ་བའི་མེ་དྲོད་ཆུང་བ་རྣམས་ཀྱིས་ཟས་ཉུང་ཙམ་ཕྱེད་འགྲངས་པར་བསྟེན་པ་དང་༌། ཟས་ངོ་བོ་ཡང་བ་དང་ཕོ་བའི་མེ་དྲོད་ཀྱང་ཆེ་བ་ཡོད་ན་མང་བར་འགྲངས་པ་ཙམ་བསྟེན་ནའང་འགྲིག །
ལན། ཆུ་བསིལ་གྱིས་དྲན་པ་ཉམས་ཏེ་བརྒྱལ་བ་དང༌། ལུས་ངལ་བ། ཆང་ནད། མགོ་འཁོར་བ། སྐྱུག་པ། སྐོམ་པ། ལུས་ཚ་བ། ཁྲག་མཁྲིས་ནད་དང་དུག་ནད་སོགས་སེལ་བར་བྱེད་པ་དང་། ཆུ་སྐོལ་གྱིས་དྲོད་སྐྱེད་ཅིང་ཟས་འཇུ་སླ་བ། སྐྱིགས་བུ་སེལ་བ། བད་ཀན་དང་ལྟོ་བ་སྦོས་པ། དབུགས་མི་བདེ་བ་སེལ་བ་དང༌། ཆམ་པ་རིམས་གསར་པ་སོགས་ཟློག་པར་བྱེད་ཐུབ་པ། བད་ཀན་མི་སྐྱེད་ལ་མཁྲིས་པའང་སེལ་ཐུབ། འོན་ཀྱང་དེ་ཉིད་ཞག་གཅིག་ལོན་ན་དུག་དང་འདྲ་བར་ཉེས་པ་ཀུན་བསྐྱེད་པས་སྤངས་བར་བྱའོ། ། ཆུ་རིགས་དབྱེ་བ་གང་དག་ཡོད་པ་དང༌།
ལན། ཆུ་ནི་ཆར་ཆུ་དང་གངས་ཆུ། ཆུ་ཀླུང་གི་ཆུ། ཆུ་མིག ཁྲོན་པའི་ཆུ། བ་ཚྭ་ཡོད་པའི་ཆུ། ཤིང་གི་ཆུ་རྣམས་ནི་རིམ་པས་དང་པོ་ཆར་ཆུ་ནི་མཆོག་ཡིན་ལ་གཞན་རྣམས་དང་པོ་དང་པོ་ནི་མཆོག་ཡིན་ལ། རིམ་པས་ཕྱི་མ་ཕྱི་མ་ནི་དམན་པའོ། ། སྟོན་འབྲིང་ཐ་སྐར་སྲང་གི་ཁྱིམ་དུ་ཉི་མ་གནས་པའི་དུས་དང་། སྐར་མ་རི་ཥི་ཤར་བའི་དུས་བབས་པའི་ཆར་ཆུ་བཟང་ལ། དུས་གཞན་ལ་བབས་པ་ནི་རྒྱ་མཚོའི་ཆུ་སྟེ་མི་དགེ་བ་ཡིན།
ལན། སྤྱིར་ཟས་ཚོད་རན་པོ་བྱ་ཐབས་ཀྱི་ཚད་གཞི་ནི་ཕོ་བ་ཆ་བཞི་རུ་བགོས་པའི་ཆ་གཉིས་ནི་ཟས་ཀྱིས་དགང༌། ཆ་གཅིག་ནི་སྐོམ་གྱིས་དགང༌། ཆ་གཅིག་ནི་ཕོ་བའི་ནང་གི་ཟས་སྐོམ་འགུལ་བསྐྱོད་བྱེད་པའི་རླུང་གི་གནས་སུ་བཞག་དགོས། ན་ཚོད་དར་མ་མེ་དྲོད་ཆེ་བ་དང་། ལུས་པོའི་ངལ་རྩོལ་ལྟ་བུ་འཁྲུགས་ལས་བྱེད་མཁན་ཡིན་ན་ཟས་སྐོམ་ཅུང་ཟད་མང་བའམ་འགྲངས་པར་ཟོས་ཀྱང་སྐྱོན་མེད། ཕོ་བའི་མེ་དྲོད་ཆུང་ཞིང་ཞན་པའི་རིགས་ལ་ལུག་ཤ་སོགས་ཤ་ཡི་རིགས་ཟོས་རྗེས་ཆང་ཅུང་ཟད་རན་པར་འཐུང་ན་བཟང་བ་བཅས་སོ། །
ལན། སྤྱིར་ཟས་ཞུ་ཚོད་ཙམ་ལ་སྨན་དང་སྨན་ཞུ་ཚོད་ཙམ་ལ་ཟས་བསྟེན་དགོས་ཤིང་། སྨན་བསྟེན་རིང་ཟས་སྐོམ་རུལ་བ་དང༌། སྐྱུར་བ། འཇུ་དཀའ་བ་བཅས་སྤང་བར་བྱའོ། ། དེ་ཡང་ཕྱེ་མའི་སྨན་བསྟེན་ཐབས་སུ་ཚ་སེལ་གྱི་ཕྱེ་མ་རྣམས་ཆུ་བསིལ་ལམ་ཆུ་བསྐོལ་གྲང་གིས་དབུལ་བ་དང་། དེ་ཡང་ཕོ་བའི་འཇུ་སྟོབས་ཞན་པ་ཡིན་ན་ཆུ་སྐོལ་ལེགས་ཤིང་། གྲང་སེལ་གྱི་ཕྱེ་མ་རྣམས་ཆུ་བསྐོལ་ཚ་མོས་དབུལ་དགོས། རིལ་བུའི་སྨན་རྣམས་བསྟེན་སྐབས་རིལ་བུ་ཆུང་བ་རྣམས་སྨན་ཆུས་དབུལ་ནས་གྱུར་མིད་བྱ་བ་དང་། ཆེ་བ་རྣམས་སོས་མུར་ནས་ཟ་དགོས། གལ་ཏེ་རིལ་བུ་སྲ་དྲགས་པའམ་སོ་ཡག་པོ་མེད་ན་ཞིབ་ཙམ་བརྡུངས་ནས་བསྟེན་པར་བྱའོ། །
ལན། རིན་ཆེན་རཏྣ་བསམ་འཕེལ་རང་གི་བླ་གཟའི་ཉིན་ལྟོ་སྟོང་ལ་བསྟེན་ན་གྲིབ་སྐྱོན་ནད་སྔོན་འགོག་བྱེད་ཐུབ། རིན་ཆེན་གྲང་སྦྱོར་རྒྱུན་དུ་བསྟེན་ན་སྐྲན་ནད་འགོག་བཅོས་ཐུབ། སྤྱིར་དགུན་དཔྱིད་དུས་སུ་ཟླ་རེ་བཞིན་ཚེས་གཅིག་ནས་ལྔ་བར་ལོ་གྱོན་རིལ་བུ་རེ་ཟོས་ན་ཆམ་རིམས་སོགས་སྔོན་འགོག་ཐུབ། གཡུ་རྙིང་ཉེར་ལྔ་དང་རིན་ཆེན་གྲང་སྦྱོར་ལོ་རེའི་དཔྱིད་ཀའི་དུས་སུ་བསྟེན་ན་ལོ་གཅིག་རིང་མཆིན་པ་བསྲུང་ཞིང་མཆིན་ནད་འགོག་ཐུབ། དབང་རིལ་ཉེར་ལྔ་བསྟེན་ན་དུག་རིགས་མཐའ་དག་འགོག་སྲུང་ཐུབ་པ་མ་ཟད་མཆིན་པ་བདེ་སྲུང་ཐུབ་པའོ། ། བོད་སྨན་བཟི་ཡོད་པའི་རིགས་བསྟེན་ཐབས་ཇི་ལྟར་དང༌།
ལན། བོད་སྨན་ཁྱུང་ལྔ་རིལ་བུ། རྟ་ཟི་དམར་པོ། སྤོས་ཁྱུང་བཅོ་ལྔ། སྤང་རྩི་བཅུ་གཉིས་སོགས་བཟི་ཡོད་པའི་རིགས་ལ་སྨན་པའི་མངགས་བཅོལ་ལྟར་བསྟེན་པ་ལས་ཚད་ལས་བརྒལ་ནས་བཏང་ན་ཉེན་ཁ་ཡོད། དེ་བཞིན་གླ་རྩི་ཚད་ལས་བརྒལ་བར་བསྟེན་ཚེ་མཁལ་མའི་ནུས་པར་ཕོག་ཐུག་ཐེབས་ནས་གཅིན་ཁ་སྙི་ཞིང་ཚོར་བ་མེད་པར་ཤོར་བ་སོགས་འབྱུང་ལ་བུད་མེད་སྦྲུམ་མས་གླ་རྩི་ཡོད་པའི་སྨན་བསྟེན་པའམ་དྲི་ཙམ་བསྣོམས་ཀྱང་མངལ་ཤོར་བའི་ཉེན་ཁ་ཡོད་པས་གཟབ་དགོས།
ལན། སེ་འབྲུ་དྭངས་གནས་ནང་ནུབ་གང་རུང་ལ་ཆུ་ཁོལ་གྱིས་འཕུལ་ཞིང་ཆུ་ཁོལ་མང་ཙམ་བསྟེན་ན་དང་ག་འབྱེད་པ་དང་མེ་དྲོད་གསོ། དྭངས་མ་རང་གནས་སུ་འཇོག་པ། ཚ་གྲང་འཐབ་པའི་ཁ་འཛིན་པ་ལུས་ཀྱི་མདངས་སྟོབས་བསྐྱེད་པ་སོགས་བདེ་སྲུང་གི་ནུས་པ་མཆོག་ཏུ་གྱུར་པའོ། ། སེ་འབྲུ་ལྔ་པའམ་གསོ་བྱེད་ཉི་མའི་དཀྱིལ་འཁོར་གང་རུང་ཡུན་དུ་བསྟེན་ན་ཕོ་བའི་མེ་དྲོད་བསྲུང་ནུས་པ་དང་ཆུ་ནད་རིགས་འགོག་ནུས་སོ། ། སེ་འབྲུ་ལྔ་པ་ཡུན་དུ་བསྟེན་ན་ཕོ་བའི་མེ་དྲོད་བསྐྱེད་ཅིང་ཡི་ག་འབྱེད་པར་བྱེད་དོ། ། སྨན་མར་བསྟེན་དུས་དང༌།
ལན། སྨན་མར་ནི་ཐོ་རངས་དུས་སུ་ཁམ་རེའམ་རིལ་བུ་རེ་ཆུ་ཁོལ་གྱིས་བསྟེན་དགོས་པ་དང་སྐབས་དེའི་རིང་རླན་གྲང་དང་བསེར་བུའི་གནས་སུ་འགྲོ་བ་དང་། དྲག་ཤུལ་གྱི་ལས་སྤང་དགོས་ཤིང་འཇུ་དཀའ་བའི་ཟས་བསྟེན་མི་རུང་ལ། སྨན་མར་མ་ཞུ་ན་རྒྱམ་ཚྭ་བཞི་ཐང་བཏང༌། སྨན་ཟས་པའི་རྗེས་སུ་ཟས་ཀྱིས་མུ་མཐུད་ལུས་ཟུངས་གསོ་དགོས།
ལན། འབའ་སམ་སྨན་མར་གྱི་ཕན་ཡོན་ནི་དབང་པོའི་ནད་སེལ་ཞིང་དབང་པོ་གསལ་བ་དང་། མགོ་ནད་རྩ་བྱེར་དང་མགོ་རླུང་། སྙིང་རླུང་། མཁལ་མའི་གྲང་ནད་རླུང་ཚབས་སོགས་སྟོད་སྨད་ཀུན་ལ་ཕན་ཞིང་ནད་མེད་ཀྱིས་བསྟེན་ན་བདེ་སྲུང་གི་ནུས་པ་ཐོན། རྩི་བཞི་དྭངས་མ་ལྔའི་སྨན་མར་ཚུལ་བཞིན་སྦྱར་བ། ར་ངོའི་ཚེས་གཅིག་གི་ཐོ་རངས་ནས་བསྟེན་ན། ནད་ཉུང་བ་དང༌། རྒས་སྲ་བ། རྩལ་སྟོབས་དང་མདངས་རྒྱས་པ། ཚེ་རིང་བ་སོགས་འབྱུང༌། སྨན་རྟའི་ངེས་ཚིག་དང༌།
ལན། སྨན་རྟ་ཞེས་པ་ནི་སྨན་ཁོང་དུ་འཕུལ་བར་བྱེད་པའི་ཆུ་ཁོལ་སོགས་དང་། སྨན་ནུས་རྩར་ཁྲིད་པར་བྱེད་པའི་རྟ་མངར་གསུམ་ལ་གོ་བ་བཅས་གཉིས་སུ་འཇུག ། དེ་ཡང་རླུང་སྨན་རྣམས་གར་ཆང་དང་རུས་བཅུད་གསུམ་གྱི་ཁུ་བས་དབུལ་བ་དང༌། མཁྲིས་སྨན་རྣམས་ཆུ་བསིལ་ལམ་བསྐོལ་གྲང། བད་ཀན་སྨན་རྣམས་ཆུ་སྐོལ་ཚ་པོས་དབུལ། བད་ཀན་སྨུག་པོའི་སྨན་རྣམས་འུ་སུའི་བསྐོལ་ཁུས་དབུལ། གློ་སྨན་རྣམས་བ་ཡི་འོ་མས་དབུལ། ཁྲག་རླུང་སྟོད་འཚང་སྨན་ཀོ་བྱི་ཆུར་བརྡར་བའི་ཁུ་བས་དབུལ། གཅིན་སྙི་ཟ་ཁུའི་སྨན་རྣམས་སྐྱེར་པའི་བར་ཤུན་བསྐོལ་བའི་ཁུ་བས་དབུལ། མཁལ་གྲང་སྨན་རྣམས་ཨ་རག་གམ་ཉི་དགའི་བསྐོལ་ཁུས་དབུལ་དགོས།
ལན། ལུག་གི་ཤ་ནི་ནུས་པ་སྣུམ་ཞིང་དྲོ་བས་སྟོབས་འཕེལ་ཞིང་ལུས་ཟུངས་སྐྱེད་པ། རླུང་དང་བད་ཀན་སེལ་ཞིང་དང་ག་འབྱེད་པར་བྱེད་དོ། ། ར་ཤ་ནི་ནུས་པ་ལྕི་ལ་བསིལ་བས་འཇུ་དཀའ་བའི་ཕྱིར་ཉེས་པ་གསུམ་སློང་ཞིང་། བསེ་དུག་དང་འབྲུམ་ནག་མེས་འཚིག་པ་རྣམས་ལ་ཕན་ནོ། ། བ་གླང་གི་ཤ་ནི་བསིལ་ལ་སྣུམ་པས་རླུང་དང་ལྡན་པའི་ཚད་པ་སེལ་ལོ། ། རྟ་དང་རྐྱང་བོང་བུ་ལ་སོགས་པ་བཤུལ་ཆགས་རྨིག་ཟླུམ་གྱི་ཤ་རྣམས་ཀྱིས་ནི། རྣག་བཅོས་མཁལ་རྐེད་ཀྱི་གྲང་བའི་ཆུ་སེར་སེལ་ལོ། ། ཕག་གི་ཤ་ནི་ནུས་པ་བསིལ་ལ་ཡང་བས་རྨ་འཇིག་གམ་བཤིག ། སྨུག་པོ་རྒྱས་པ་སེལ་ལོ། ། གཡག་གི་ཤ་ནི་ནུས་པ་སྣུམ་ལ་དྲོ་བས་གྲང་བ་སེལ་ཞིང་ཁྲག་མཁྲིས་སྐྱེད་དོ། །
ལན། ཤ་གསར་པ་ནི་བསིལ་ཞིང་རྙིང་པ་ནི་དྲོ་ལ་བཅུད་ཆེ་བ་ཡིན། ལོ་ལོན་པའི་ཤ་ནི་ཁྱད་པར་དྲོ་ལ་སྣུམ་ཞིང་བཅུད་དང་ལྡན་པས་རླུང་གནོན་ཞིང་མེ་དྲོད་སྐྱེད། མར་གསར་པ་ནི་བསིལ་ཞིང་ཟུངས་འཕེལ་བར་བྱེད་པས་འདོད་པའི་རོ་ཙ་བར་བྱེད་ལ། མདོག་དང་སྟོབས་སྐྱེད་ཅིང་མཁྲིས་ཚད་སེལ་བར་བྱེད་དོ། ། ལོ་ལོན་པའི་མར་རྙིང་པས་ནི། སྨྱོ་བྱེད་དང་བརྗེད་བྱེད་དང་བརྒྱལ་བ་དང་འབོགས་པ་རྣམས་ལ་ཕན། རྨ་གསོ། ཞུན་མར་གྱིས་བློ་རྣོ་དྲན་པ་གསལ། དྲོད་དང་ལུས་ཀྱི་སྟོབས་སྐྱེད། ཚེ་འཕེལ་མདོར་ན་སྣུམ་གྱི་ནང་ནས་མཆོག་ཏུ་གྱུར་པ་ཡིན།
ལན། འོ་མ་རློན་པའམ་གྲང་མོ་ལྕི་ལ་བསིལ་བས་སྲིན་དང་བད་ཀན་སྐྱེད། བསྐོལ་ན་ཡང་ཞིང་དྲོ་བ་ཡིན། སུམ་ཆའམ་བཞི་ཆར་བསྡུས་པ་ནི་འཇུ་དཀའ་བ་ཡིན། བཞོས་མ་ཐག་པའི་འོ་མ་དྲོན་མོ་ནི་བདུད་རྩིར་མཚུངས་པའོ། ། འོ་མའི་སྙིང་པོ་མར་བཏོན་པའི་ཞོ་སྐྱ་ཡིས། ཕོ་བའི་མེ་དྲོད་རླུང་གིས་མ་སྙོམས་པ་རེས་ཆ་རེས་ཆུང་བྱེད་པ་སེལ་ཏེ་སྙོམས་པར་བྱེད་པ། རིམས་ཆམ་དང་འགྲམས་འཁྲུགས་དང་འཁྲུ་བ་སེལ། མར་མ་ཕྱུང་བའི་ཞོ་རྨུན་ནི་རོ་དང་ཞུ་རྗེས་གཉིས་ཀ་སྐྱུར། ནུས་པ་བསིལ་ལ་སྣུམ་པས་རྟུག་པ་སྐེམ། རླུང་ཚད་ལྡན་པ་སེལ་ཞིང་ཡི་ག་འབྱེད་དོ། །
ལན། དེ་སྔོན་ཟ་མ་མྱོང་བའི་ཟས་སྐོམ་གང་ཡང་ཐོག་མར་རང་ཉིད་ལ་འཕྲོད་མིན་ཚོད་ལྟ་དང་དེ་ནས་རིམ་བཞིན་ཉུང་ངུ་ནས་མང་དུ་བསྟེན་དེ་གོམས་འདྲིས་བྱས་ནས་འཕྲོད་པར་བྱ་དགོས་ལ་རང་ལ་ཆུང་ནས་འདྲིས་ཤིང་རྒྱུན་དུ་གཙོ་ཟས་སུ་བསྟེན་པའི་ཟས་སྐོམ་གང་ཡང་སྤང་དགོས་བྱུང་ཚེ་རིམ་བཞིན་ཉུང་དུ་བཏང་ནས་ག་ལེར་སྤང་དགོས། གློ་བུར་དུ་སྤང་ན་ལུས་ཁམས་མི་བདེ་བ་དང་འདུ་བ་འཁྲུགས་པའི་གནས་ཚུལ་འབྱུང་སྲིད། དེ་བཞིན་ཁ་ཟས་མི་འཕྲོད་པ་ལྷན་ཅིག་ཏུ་ཟ་བ་དང་། སྔ་མ་མ་ཞུ་བར་ཕྱི་མ་ཟོས་པས་ཁ་ཟས་མི་འཕྲོད་པར་འཐབ་པས་དུག་ཏུ་འགྱུར་ཞིང་ཉེས་པ་འཁྲུག་པས། གསོ་དཀའ་ལ་ཐ་ན་སྲོག་འཕྲོག་པའི་ཉེན་ཁ་ཡོད། སྔར་ཟ་མ་གོམས་པའི་ཟས་དང་དུས་མིན་པ་མཚན་ཕྱེད་ལྟ་བུ་ལ་ཟོས་ན་མ་ཞུ་བའི་ནད་དུ་འགྱུར་བ་ཡིན། རྒྱུན་དུ་རྩོལ་བཅག་བྱེད་པ་དང་། སྣུམ་རྒྱུན་དུ་བསྟེན་པ། མེ་དྲོད་ཆེ་བ། ན་ཚོད་དར་ལ་བབས་པ། ལུས་སྟོབས་དང་ལྡན་པ་དང་གོམས་འདྲིས་ཡོད་པ་ཡིན་ན། མི་འཕྲོད་པ་དང་དུས་མིན་གྱི་ཟས་ཟོས་ཀྱང་གནོད་པར་མི་འགྱུར།
ལན། ཟས་ཟོས་རྗེས་སུ་སྐོམ་འཐུང་ན་ངོམས་ཤིང་ཚིམས་པ་དང་ཀུན་ལ་ཁྱབ་པར་བྱེད། ཟས་བཤིག་ཅིང་འདྲུལ་བར་བྱེད་པས་ལེགས་པར་འཇུ་ཞིང་ལུས་བརྟས་པ་དང་སྟོབས་འཕེལ་བར་བྱེད། སྐད་འགགས་པ་དང་། གློ་རྡོལ་དང་། ལུད་པ་འཕེལ་བ། ཆམ་པ་སོགས་ནམ་ཚོང་ཡན་ཆད་ཀྱི་ནད་ཡོད་པའི་ནད་པ་ཡིན་ཚེ། ཟས་ཟོས་རྗེས་སུ་སྐོམ་འཐུང་ན་གནོད་པས་བཏུང་བར་མི་བྱའོ། ། ནད་རིགས་སོ་སོའི་སྨན་གྱི་བསྟེན་དུས་ཇི་ལྟར་ཡིན་ནམ།
ལན། བད་ཀན་གྱིས་སྨན་ཟས་མ་ཟོས་པ་སྟེ་སྐྱ་རེངས་འཆར་བའི་དུས་ཀྱི་ཁྱེའུ་སུས་ལ་བཏང་བར་བྱའོ། ། ཐུར་སེལ་ལ་སོགས་པའི་ནད་ལ་ཕན་པའི་སྨན་དེ་ནི་ཉིན་ཕྱེད་ཀྱི་ཟས་ཀྱི་སྔོན་ལ་བཏང་ནས་དེ་མ་ཐག་ཟས་ཟ་དགོས། མེ་དང་མཉམ་པའི་རླུང་གི་ནད་སོགས་ལ་ཕན་པའི་སྨན་རྣམས་ཉིན་ཕྱེད་ཀྱི་ཟས་ཕྱེད་ཟོས་ཕྱེད་མ་ཟོས་པའི་དབུས་སུ་བཏང་ནས་སླར་ཁ་ཟས་ཕྱེད་པོ་དེ་ཟ་དགོས། རླུང་ཁྱབ་བྱེད་ལས་གྱུར་པའི་ནད་ལ་ཕན་པའི་སྨན་ནི་ཉིན་ཕྱེད་དམ་དགོང་མོའི་བཟའ་བཏུང་ཟོས་མ་ཐག་པའི་མཐར་བཏང་ན་བཟང༌། སྲོག་འཛིན་གྱི་རླུང་ལས་གྱུར་པའི་ནད་སོགས་ལ་ཕན་པའི་སྨན་ནི་ཟསཁམ་རེ་དང་སྨན་ཐུན་ཆུང་ཆུང་རེ་སྤེལ་ཞིང་བཏང་བར་བྱ། གྱེན་དུ་རྒྱུ་བའི་རླུང་གི་ནད་ལ་སོགས་པ་ཕལ་མོ་ཆེ་ལ་ནི་ཟས་ཀྱི་མཚམས་མཚམས་སུ་སྟེ་ཟས་ཞུ་སྨན་བཏང་སྨན་ཞུ་ཟས་བཏང་བར་བྱའོ། ། དབུགས་མི་བདེ་བ་དང་ལུད་པ་ལ་སོགས་པའི་ནད་ལ་ཕན་པའི་སྨན་ནི་ཁ་ཟས་ལ་མ་ལྟོས་པར་དུས་ངེས་མེད་དུ་ཙེ་གུར་ཏེ་ཐུན་ཆུང་ཆུང་ཡང་ཡང་བཏང་བར་བྱ། བྱིས་པ་ཆུང་དུས་སྨན་འཐུང་མི་ཤེས་པ་དང་། སྨན་ཡི་གར་མི་འོང་བ། ཡི་ག་འཆུས་པ་ལ་སོགས་པའི་ནད་འགའ་ཞིག་ལ་ཕན་པའི་སྨན་ནི་ཕན་པའི་ཁ་ཟས་དང་བཅས་ཏེ་བསྲེས་ནས་བཏང་བར་བྱ། སྐྱིགས་བུ་ལ་སོགས་པའི་ནད་འགའ་ཞིག་ལ་ཕན་པའི་སྨན་ནི་ཁ་ཟས་ཀྱི་སྔོན་དང་རྗེས་གཉིས་ཀར་བཏང་ནས་ཁ་ཟས་སྨན་གྱི་དབུས་སུ་མནན་པའི་ཚུལ་གྱིས་བཏང་བར་བྱ། ནམ་ཚོང་ཡན་ཆད་ཀྱི་ནད་ལ་ཕན་པའི་སྨན་འགའ་ཞིག་ནི་དགོང་ཁའི་ཁ་ཟས་མ་ཟོས་སམ་ཟོས་ཀྱང་ཞུ་ནས་མཚན་མོ་ཉལ་ཁར་བཏང་བར་བྱ།
ལན། ལྟོ་བ་ལྟོགས་སྐབས་ཟས་མི་བཟའ་བར་བཀག་ན་ལུས་སྟོབས་ཤོར་ནས་ཉམ་ཆུང་བ་དང་ཡི་ག་འཆུས་ལ་མགོ་བོ་འཁོར་བས་དེ་ལ་ཁ་ཟས་ཡང་ཞིང་སྣུམ་དྲོ་དང་ལྡན་པ་ཆུང་ཆུང་ནས་རིམ་བཞིན་ཇེ་མང་དུ་བསྟེན་དགོས། དེ་བཞིན་སྐོམ་པའི་དུས་སུ་བཏུང་བ་བཀག་ན་ཁ་སྐོམ་ཞིང་མགོ་བོ་འཁོར་བ་དང་། སྙིང་ནད་འབྱུང་ལ་ར་བཟི་བ་ལྟར་དྲན་པ་མི་གསལ་བར་འགྱུར་བས་དེ་ལ་བསིལ་བའི་ཐབས་དང་ཆོ་གས་ཕན།
ལན། ལུས་བརྟ་བའམ་ཉམས་སྟོབས་རྒྱས་པར་བྱེད་པའི་ཁ་ཟས་ནི་ལུག་ཤ་དང་བུ་རམ། ཀ་ར་དང་མར་དང་འོ་མ། ཞོ་དང་ཆང་ལ་སོགས་པའི་བཅུད་ཆེན་པོ་རྣམས་བསྟེན་དགོས། ལུས་བརྟ་བའམ་ཉམས་སྟོབས་རྒྱས་པར་སྤྱོད་ལམ་བདེ་བར་གཉིད་ལོག་ཅིང་ཕལ་ཆེར་དལ་བ་དང་གཙོ་བོར་སེམས་དགའ་བར་བྱེད་པའོ། ། ལུས་བརྟ་བའི་ཆོ་ག་རྣམས་རྟག་ཏུ་བསྟེན་ན་དེས་ལུས་ཀྱི་སྟོབས་རབ་ཏུ་འཕེལ་ཞིང༌། རླུང་ལ་སོགས་པའི་ནད་ཀུན་ཀྱང་ཟིལ་གྱིས་གནོན་པར་བྱེད་དོ། གལ་ཏེ་ལུས་བརྟ་བ་ཐལ་དྲགས་ན་ཚོ་ཆེ་བ་དང་། འབྲས་དང་རྨེན་བུ། ཁམས་རྨོངས་བག་ཅན་དུ་འགྱུར་བ། གཅིན་སྙི་བ། ལུད་པ་དང་བད་ཀན་འཕེལ་བ་ལ་སོགས་པའི་སྐྱོན་ཡོད་དོ། ། སྨན་ནི་འབའ་སམ་སྨན་མར་སོགས་ནད་གཞིའི་ཁམས་དང་གང་འཕྲོད་པའི་སྨན་མར་བསྟེན་དགོས། ལུས་བརྟ་བའམ་ཉམས་སྟོབས་རྒྱས་པར་དཔྱད་དུ་འཇམ་རྩི་དང་ཁྲུས། བསྐུ་མཉེ་སོགས་བྱའོ། །
ལན། དགུན་དུས་ཕྱི་རོལ་གྲང་བས་བ་སྤུའི་སྒོ་བཀག་སྟེ་ནང་དུ་མེ་དྲོད་འབར་བས་ཟུངས་མི་ཉམས་པའི་ཆེད། རོ་མངར་སྐྱུར་ལན་ཚ་ཤས་ཆེ་ཅན་ཤ་ཁུ་འོ་མ་སོགས་སྣུམ་བཅུད་ཀྱི་ཟས་རིགས་བསྟེན་པར་བྱ། དགུན་དུས་པགས་པའི་གོས་ལྷམ་གྱོན་པ། མེ་དང་ཉི་མར་རན་པར་བསྲོ་བ། ཉིས་རིམ་ཅན་གྱི་ཁང་པར་འདུག་སྟེ་ཏིལ་མར་གྱིས་ལུས་ལ་བསྐུ་མཉེ་བྱེད་པ་དང་སྣུམ་ཚུགས་སོགས་བྱ། དཔྱིད་དུས་ཕྱི་རོལ་དུ་ཉི་འོད་དྲོ་བས་ནང་གི་མེ་དྲོད་ཉམས་ནས་བད་ཀན་ལྡང་བས་ཁ་ཟས་རོ་ཁ་ཚ་བསྐ་བའི་རིགས་དང༌། ནས་རྙིང་དང་སྐམ་སའི་ཤ ། སྦྲང་རྩི། ཆུ་ཁོལ། སྒ་ཐང་སོགས་ནུས་པ་རྩུབ་པའི་རིགས་བསྟེན་པར་བྱ་བ། སྤྱོད་ལམ་རྩོལ་བཅག་རན་པར་བྱ་ཞིང་། དྲིལ་ཕྱིས་བྱེད་པ། དྲི་ཞིམ་སྐྱེད་མོས་ཚལ་གྱི་ཉི་གྲིབ་ལ་སྤྲོ་གསེང་བྱེད་པ་སོགས་ལེགས། སོ་གའི་ཉི་འོད་ཚ་དྲགས་པས་ལུས་ཀྱི་སྟོབས་འཕྲོག་ཕྱིར། ཁ་ཟས་རོ་ནུས་མངར་ཡང་སྣུམ་བསིལ་ཅན། འབྲས་ཐུག་དང་། ཆང་ཆུ་བསྲེས་པ་སོགས་བསྟེན་པ་དང༌། སྤྱོད་ལམ་རྩོལ་བ་ཆེན་པོ་དང་ཉི་འོད་སོགས་སྤངས། ཆུ་བསིལ་གྱིས་ལུས་བཀྲུ་བ་དང་། གོས་སྲབ་མོ་གྱོན་ཞིང་བསིལ་ཁང་དུ་དྲི་བཟང་བསྟེན་པ་དང་། ཤིང་གྲིབ་དང་རྫི་ཆར། བསེར་བུའི་ངད་དང་ལྡན་པར་བྱའོ། ། དབྱར་དུས་ཆར་ཆུའི་རླན་གྱིས་མེ་དྲོད་ཉམས་པས་མེ་དྲོད་བསྐྱེད་ཐབས་བྱེད་དགོས་པ་སྟེ། རོ་མངར་སྐྱུར་ལན་ཚ་དང་ནུས་པ་ཡང་དྲོ་སྣུམ་པའི་ཟས་སྐོམ་དར་བ་གསར་པ་དང་། སྐམ་སའི་འབྲུ་དང་དེ་ལས་བཟོས་པའི་ཆང་བསྟེན་པར་བྱ། སྤྱོད་ལམ་རླན་མེད་ཁང་སྟེང་དུ་མ་བསིལ་བར་དལ་བར་སྡོད་དགོས་པའོ། ། སྟོན་དུས་སུ་དབྱར་དུས་བསགས་པའི་མཁྲིས་ནད་ལྡང་བས། རོ་མངར་ཁ་བསྐ་བའི་ཟས་སྐོམ་བསྟེན་པར་བྱ་བ། ག་བུར་དང་ཙན་དན་པུ་ཤེལ་ཙེ་སོགས་ཀྱི་སྤོས་ཆུའི་དྲི་བཟང་དང་ལྡན་པའི་གོས་གྱོན་པའམ་སྤོས་ཆུ་དེ་དག་གིས་ཆག་ཆག་བཏབ་པའི་ཁང་པར་འདུག་པར་བྱའོ། ། མདོར་ན། དབྱར་དགུན་རོ་མངར་སྐྱུར་ལན་ཚ་གསུམ་དང༌། དཔྱིད་ཀར་ཁ་ཚ་བསྐ་གསུམ། སོ་ག་མངར་བ། སྟོན་ཀ་མངར་ཁ་བསྐ་གསུམ་སྟེ། ནུས་པའི་དབང་དུ་བྱས་ན། དབྱར་དགུན་དྲོ་བ་དང་། དཔྱིད་དུས་རྩུབ་པ། སོ་ག་དང་སྟོན་ཀར་བསིལ་བ་བསྟེན་པར་བྱའོ། །
ལན། རླུང་གི་མཚན་ཉིད་རྩུབ་ཅིང་ཡང་བ་དང་། ། གྲང་ཞིང་ཕྲ་ལ་སྲ་ཞིང་གཡོ་བ་ཡིན། ། མཁྲིས་པའི་མཚན་ཉིད་སྣུམ་བཅས་རྣོ་ཞིང་ཚ། ། ཡང་ཞིང་དྲི་མནམ་འཁྲུ་ཞིང་གཤེར་བ་ཡིན། ། བད་ཀན་མཚན་ཉིད་སྣུམ་ཞིང་བསིལ་བ་དང་། ། ལྕི་རྟུལ་འཇམ་བརྟན་འབྱར་བག་ཅན་དུ་གནས། ། ཞེས་སོ། །
ལན། རླུང་ནད་རིགས་ཀྱི་དབྱེ་བ་ཉི་ཤུ་པོ་ནི་རླུང་ནད་ཨ་ཝརྟ་དང༌། ད་རྒན་ཕྱིར་འགྱེ། ད་རྒན་ནང་གུག། འགྲམ་པ་ཉམས་པ། ལྕེ་ལྡིབ། ཕྱོགས་གཅིག་གུག་པ། རྩ་འཛིན། གཞོགས་ཕྱེད་སྐམས་པ། ལུས་ཀུན་སྐམས་པ། ཤིང་རེངས། དཔུང་འཇའ། བི་ཤ་ཙེ། སྲ་འཐེང་། བརླ་རེངས། ཅེ་སྤྱང་མགོ། ཚེར་མ། གཟུགས་འཁུམས། ཁ་ལི། རྐང་བརྩེ། རྐང་པ་ཚ་བ་ཞེས་བྱ་ཉི་ཤུར་བཤད་པའོ། །
ལན། རླུང་ནད་མི་འབྱུང་བའི་ཆེད་དུ་ཁ་ཟས་རོ་ཁ་བ་དང་ནུས་པ་ཡང་རྩུབ་ཅན་ནམ་བཅུད་མེད་ཁ་ཟས་གཅིག་ཁོ་ནར་ཡུན་དུ་བསྟེན་དྲགས་པ། ལྟོ་དང་གཉིད་ཆག་པ། ལྟོ་སྟོང་དུ་ལུས་ངག་གི་བྱ་བ་དྲག་ཤུལ་སོགས་སྤངས་དགོས་ལ། མྱ་ངན་དང་སེམས་ལས་ཆེ་དྲགས་པ། བཤང་གཅི་སོགས་བཀག་དྲགས་པ་དང་བཙིར་དྲགས་པ་སོགས་སྤང་དགོས། མཁྲིས་ནད་མི་འབྱུང་བ་བྱ་ཆེད་ལུས་ཀྱི་གནད་རྣམས་སུ་མཚོན་མ་ཕོག་པ་དང་། བརྡབ་འགྲམས་མ་ཤོར་བ་བྱ་རྒྱུ། ཟས་སྐོམ་ཚ་སྐྱུར་སྣུམ་པའི་རིགས་དང༌། མི་འཕྲོད་པའི་རིགས་སྤངས་རྒྱུ། ཁ་ཟས་འཇུ་སླ་བའི་རིགས་བསྟེན་རྒྱུ། སྤྱོད་ལམ་གཙང་སྦྲ་དང༌། ཁོང་ཁྲོ་ཆེན་པོ་མ་ལངས་བ་བྱ་དགོས། བད་ཀན་ནད་མི་འབྱུང་བ་བྱ་ཆེད་ཁ་ཟས་རོ་ཁ་མངར་དང་ནུས་པ་ལྕི་བསིལ་སྣུམ་པའི་རིགས་ཏེ། གྲོ་སྲན་མ་སྨིན་པ་དང་། ར་ཤ། ཚིལ་ལུ། རི་སྒོག་སོགས་རྗེན་ཟས་དང་། མ་ཚོས་པ། འཚིག་པ། གྱོང་བ། བ་རའི་འོ་ཞོ་སོགས་བསྟེན་དྲགས་པ་དང་། ཟས་ཀྱིས་འགྲངས་རྗེས་དལ་བར་འདུག་པ་དང་ཉིན་གཉིད་ལོག་པ། བརླན་སྟེང་དུ་ཉལ་བ་སོགས་སྤང་དགོས།
ལན། ཚ་བའི་ནད་མི་འབྱུང་བར་བྱ་ཆེད་ཁ་ཟས་རོ་ཚ་སྐྱུར་ལན་ཚ་དང་ཤ་ཆང་བུ་རམ་སོགས་དྲོད་བཅུད་བསྟེན་དྲགས་པ་དང་། སྤྱོད་ལམ་འདུག་རྗེས་དྲག་ཤུལ་གྱི་ལས་བྱེད་པ། ཚད་གུང་གཉིད་ལོག་པ་སྤང་བ་དང་། བརྡབ་འགྲམས་སོགས་མ་ཤོར་བ་བྱ་དགོས་ལ་ཁྱད་པར་དུ་སྟོན་ཚད་དང་དཔྱིད་ཚད་ཆེ་སྐབས་གཟབ་དགོས།
ལན། རིམས་ཚད་སོགས་ཐོག་མར་ན་ནས་གྲང་ཤུམ་བྱེད་པ་དང་ཚིགས་གཞི་ན་བ་སོགས་ཚ་བ་མ་སྨིན་པའི་སྐབས་མ་སྨིན་གོང་ནས་གཉེན་པོ་བསིལ་བ་དང་གཉན་སྨན་རིགས་བསྟེན་སྔ་དྲགས་མི་ཉན་པར་ཐོག་མར་ནོར་བུ་བདུན་ཐང་དང༌། འཕྲུལ་ཐང་སོགས་བསྟེན་ནས་ཚ་བ་སྨིན་དུ་བཅུག་རྗེས་གཉེན་པོའི་སྨན་རྣམས་བསྟེན་ན་བཅོས་སླ་བ་དང་། ནད་རོ་མི་ལུས་པའི་དགེ་མཚན་ཆེ།
ལན། བོད་ལུགས་གསོ་རིག་གཞུང་ལུགས་ལྟར་ན། ཆམ་པར་དབྱེ་བ་གྲེ་ཆམ་དང༌། གློ་ཆམ། རིམས་ཆམ། སྣ་ཆམ་བཅས་བཞི་རུ་བསྟན་པ་དང་། དེ་དག་སྔོན་འགོག་བྱ་ཆེད། མི་གཙང་བའི་ཟས་སྤྱོད་དང༌། ཆམ་ནད་ཕོག་པའི་ནད་པའི་ཁ་ཟས་དང་ཁ་མ་འདྲེས་པ་བྱ་བ་དང༌། རྒྱུན་དུ་ལག་པ་གཙང་མ་བཀྲུ་བ་ཐལ་རྡུལ་རླུང་ཚུབ་སོགས་ཁ་སྣའི་སྒོ་ནས་མ་འཛུལ་བ་བྱ་དགོས།
ལན། གྲེ་ཆམ་གྱི་ནད་རྟགས་ནི་ཐོག་མར་གྲེ་བ་དང་རྐན་མཚུལ་ཚ། བར་དུ་སྣ་ཆུ་འཛག་ཅིང་མཚུལ་པ་འགག ཐ་མར་སྦྲིད་པ་མང་པོ་བསྟུད་ཅིང་འོང་བའོ། ། གྲེ་ཆམ་ལ་ཁ་ཟས་རྙིང་པ་དང་རུལ་བ། སྤྱོད་ལམ་མེ་ཉི་སོགས་དྲོད་ཚད་ཆེ་བ་དང་དྲག་ཤུལ་གྱི་ལས་སོགས་སྤང་རྒྱུ་དང་། ཆུ་ཁོལ་མང་དུ་བསྟེན་དགོས། གློ་ཆམ་གྱི་ནད་རྟགས་ནི་ཐོག་མར་གྲེ་བ་ཚ་ཞིང་སྐད་འཛེར། བར་དུ་གློ་མང་དུ་ལུ་བ་དང་མགོ་དང་བྲང་རྒྱབ་ན། ཐ་མ་ལུད་པ་རྣག་ཏུ་ལུ་ཞིང་བཅོས་མ་ཐུབ་ན་གློ་གཅོང་དུ་འགྱུར་ཉེན་ཡོད། དེའི་བཅོས་ཐབས་སུ་ཨ་རུ་རྡོག་གཅིག་ཁ་རུ་མུར་བ་དང༌། སྲོ་ལོ་གསུམ་ཐང་དང༌། ལི་ཤི་དྲུག་པ་སོགས་བསྟེན། མཇུག་ཏུ་ཆམ་རྒན་དུ་གྱུར་ནས་ལུད་པ་མ་ཆོད་ན་ག་བུར་༢༥བསྟེན་ནས་ཚ་བ་གཏིང་ནས་བཏོན་རྗེས། བུར་དཀར་སོགས་ཀྱིས་གློ་རླུང་གསོ་དགོས། རིམས་ཆམ་ནི་རིམས་ཆམ་ཕོག་པའི་ནད་པར་འབྲེལ་ཐུག་བྱས་པ་ལས་ན་ཞིང་མགོ་དང་ཚིགས་གཞི། རོ་སྟོད། བརླ་རྐེད་སོགས་བརྡུང་པ་ལྟར་ན། ཁ་ཁ། གྲང་ཤུམ་བྱེད། དང་ག་མི་བདེ། རྨི་ལམ་ཟ་ཟི་མང་བ་སོགས་ཀྱི་ནད་རྟགས་འབྱུང་། དེའི་བཅོས་ཐབས་ནི་ཁ་ཟས་སྨྱུང་བར་བྱ་ཞིང་ཆུ་སྐོལ་མང་དུ་བཏུང་། ནོར་བུ་ཐང་དང་འཕྲུལ་ཐང་སོགས་བཏང་ནས་རྔུལ་དབྱུང་། ཚ་བ་སྨིན་ནས་རིམས་ཆམ་གྱི་གཉེན་པོ་དངོས་བསྟེན་དགོས། དྲག་ཤུལ་གྱི་ལས་དང་ཟས་བཅུད་ཅན་ཐལ་དྲགས་མི་ཉན་པའོ། ། སྣ་ཆམ་གྱི་ནད་རྟགས་སུ་སྣ་དང་མཚུལ་པ་ཚ་ཞིང་གཡའ་བ་དང་། སྣ་ཆུ་ཡང་ཡང་འབྱུང་བ་སོགས་ཀྱི་ནད་རྟགས་འབྱུང༌། དེའི་བཅོས་ཐབས་སུ། ཡོས་བརྔོས་པའི་རླངས་པ་སྣ་ནས་བདུག་དགོས་པ་དང༌། ཆུ་ཁོལ་དང་། ཕྱེ་ཚོད། ཞོ་དར་སོགས་བསྟེན་ཅིང༌། དྲག་ཤུལ་དང་ཉིན་གཉིད། ཁ་ཟས་དྲོད་བཅུད་བཅས་སྤང་བར་བྱའོ། །
ལན། སྙིང་གི་ནད་མི་འབྱུང་ཆེད་མྱ་ངན་ཆེན་པོ་དང་། དཔལ་འབྱོར་སོགས་ཀྱི་དོན་དུ་སེམས་འཁྲུགས་པ། ཡིད་མི་བདེ་བ། ལྟོ་ཆག་པ་དང་། གཉིད་ཆག་པ། ཁོང་ཁྲོ་ཆེན་པོ་སྐྱེས་པ་སོགས་མི་འབྱུང་བའི་ཐབས་ལ་འབད་དགོས། གློ་ནད་མི་འབྱུང་བ་བྱ་ཆེད་ཁ་ཟས་རུལ་སྐྱུར་དང༌། ཟོ་མར། ཚྭ་སོགས་ཐལ་དྲགས་པ། སྤྱོད་ལམ་དྲག་ཤུལ་ཆེ་དྲགས་པ་རྣམས་སྤང་ཤིང་། ཆམ་པ་དང་འགྲམས་ཚད་སོགས་དུས་ཐོག་ལ་བཅོས་དགོས། མཆིན་ནད་སྔོན་འགོག་བྱ་ཆེད་ཚ་སྐྱུར་ཟས་དང་དྲག་ཤུལ་གྱི་སྤྱོད་ལམ་སོགས་ཐལ་དྲགས་པ་སྤང་དགོས་ལ། ལྷག་པར་དུ་མཆིན་ནད་ལྡེམ་བུའི་ནད་པས་ཟས་སྤྱོད་གཟབ་ནན་བྱ་དགོས། མཆིན་ནད་རྙིང་པར་གྱུར་ན་མ་གཏོགས་མི་ཚོར་བས་སྔོན་ནས་བརྟག་དཔྱད་བྱས་ནས་བྱ་ར་བྱ་རྒྱུ་གལ་ཆེ། མཆེར་ནད་ཀྱི་སྔོན་འགོག་བྱ་ཐབས་ནི་མ་ཞུ་བའི་ནད་སྔོན་འགོག་བྱ་རྒྱུ་དང་རླན་གྲང་ཡུལ་དུ་སྡོད་པ་དང་ལས་ཀ་བྱེད་པ། ལུས་ཀྱི་བྱ་བ་དྲག་ཤུལ་ཐལ་དྲགས་པ་སོགས་སྤང་དགོས། མཁལ་ནད་མི་འབྱུང་བྱ་ཆེད་མཁལ་རྐེད་ཡུལ་དུ་བརྡབ་པ་དང་། ལྗིད་མི་ཐེག་པའི་ཁུར་ཆེན་པོ་ཁུར་བ་དང་བཏེགས་པ། རླན་སྟེང་དུ་འདུག་ཡུན་རིང་བ་དང༌། ཆུ་ནང་དུ་ལས་ཡུན་རིང་བྱེད་པ་སོགས་སྤང་དགོས།
ལན། གཅིན་སྙི་ཟ་ཁུའི་ནད་སྔོན་འགོག་བྱ་ཐབས་ནི་ཁ་ཟས་རོ་ལན་ཚ་དང༌། མངར་བ། ནུས་པ་བསིལ་ལ་ལྕི་བའི་རིགས་ཏེ་ཀ་ར་བུ་རམ་དང་གྲོ། ཤ་ཚོན་པོའི་རིགས་སོགས་རྒྱུན་རིང་དུ་ཐལ་དྲགས་པ་བསྟེན་མི་རུང་། རླན་ཚན་གྱི་མལ་སར་ཡུན་རིང་ཉལ་བ་དང་འདུག་པ་སོགས་སྤང་དགོས་ཏེ་མདོར་ན་བད་ཀན་དང་ཚིལ་འཕེལ་བའི་ཟས་སྤྱོད་སྤང་ཞིང་སྐམ་སའི་ནས་ཀྱི་རྩམ་པ་དང་ལུས་སྦྱོང་རྩོལ་བཅག་རྒྱུན་འཁྱོངས་བྱ་དགོས།
ལན། དེ་ཡང་དང་པོ་དྲེག་ནད་སྔོན་འགོག་བྱ་ཐབས་ནི་ཉི་མར་གཉིད་ལོག་དྲགས་པ་དང༌། རྒྱུན་དུ་ལས་ཀ་མ་བྱས་པར་སྐྱིད་པར་འདུག་དྲགས་པ། ཡང་ན་དྲག་ཤུལ་གྱི་ལས་བྱས་པ་དང་། ལུག་ཤ་དང༌། ཞག་ཚིལ། ཇ་དྭངས་གར་མོ་སོགས་ཀྱིས་རླུང་ཁྲག་འཁྲུགས་པའི་རྐྱེན་གྱིས་དྲེག་ནད་སྐྱེད་པར་བྱེད་པས་དེ་རིགས་ལ་འཛེམ་དགོས། གཉིས་པ་གྲུམ་བུའི་ནད་སྔོན་འགོག་བྱ་ཆེད་རླན་སྣུམ་ཆེ་བའི་ཡུལ་དང་ཁྱད་པར་ཆར་ཆུའི་རླན་ཤས་ཆེ་བའི་དུས་སུ་གནས་དེ་རིགས་སུ་ཡུན་རིང་སྡོད་པ་དང༌། སྣུམ་བཅུད་ཀྱི་ཟས་ཐལ་དྲགས་པ་བསྟེན་མི་ཉན་པ་བཅས་སོ། ། ཕྲུ་གུ་ཐོག་མར་སྐྱེས་སྐབས་འདོན་རྒྱུའི་སྨོན་ལམ་གང་ཡིན་པ་དང༌།
ལན། ཕྲུ་གུ་ཐོག་མར་སྐྱེས་སྐབས་འདོན་རྒྱུའི་སྨོན་ལམ་ནི། དེ་ཡང་དཔལ་ལྡན་རྒྱུད་བཞི་ལས། བདག་གི་བུ་ཁྱོད་སྙིང་ནས་སྐྱེས་པ་ཡིན། ། ལོ་བརྒྱ་འཚོ་ཞིང་སྟོན་བརྒྱ་མཐོང་གྱུར་ཅིག། ཚེ་རིང་དཔལ་ཐོབ་ངན་དགུ་ཐུབ་པ་དང༌། ། མི་ནོར་བཀྲ་ཤིས་བདེ་སྐྱིད་ཕུན་ཚོགས་ཤོག ། ཅེས་སོ། ། བྱིས་པ་བཙས་མ་ཐག་བྱིས་པའི་ལྟེ་བ་བཅད་རྗེས་མདོག་གསལ་བ་དང་རིག་པ་འཕེལ་ཆེད་སྤོས་ཆུ་དྲོད་འཇམ་གྱིས་ལུས་བཀྲུ་བ་དང༌། ལྕེ་ཡི་ཐོག་ཏུ་གུར་ཀུམ་གྱི་ཧྲི་ཡིག་བྲི་བའམ་འདེབས་པར་བྱ་དགོས་པ་དང་། དེ་བཞིན་གླ་རྩི་ཅུང་ཟད་བཏབ་པའི་ཆུ་བླུད་པ་དང་། སྦྲང་དང་མར་སྦྱར་བ་བྱིན་ཞིང་། དེ་ནས་མའི་ནུ་མ་བསྣུན་དགོས། སྐབས་སུ་རུ་རྟ་མར་དང་སྦྱར་བ་ལྟེ་བར་བསྐུ་བར་བྱའོ། །
ལན། བཙས་པའི་དུས་ཀྱི་གཟའ་སྐར་དང་། ལྷ་དང་བླ་མ། དེ་བཞིན་ཕ་མ་སོགས་ཉེ་དུའི་མིང་གི་ཆ་ཤས་ལས་དྲས་པའི་མིང་སྙན་ཞིང་བཀྲ་ཤིས་པ་ཕ་མ་སོགས་འབྲེལ་ཡོད་ཉེ་དུ་རྣམས་ཁ་འཆམ་ནས་དངོས་སུ་གདགས་དགོས། གལ་ཏེ་བྱིས་པ་དེའི་གཅེན་པོའམ་གཅེན་མོ་གང་རུང་ཤི་བའི་སྲིའུ་ཡིན་ན་མིང་མཇུག་ཏུ་ཐར་ཞེས་དཔེར་ན་སྲི་ཐར་ལྟ་བུ་འདོགས་དགོས།
ལན། བྱིས་པ་ཆུང་ཆུང་གི་མིག་ལ་ཉི་ཟེར་ཐད་ཀར་ཕོག་མི་བཅུག་པ་དང་། རྐང་མཐིལ་དང་མཚོག་མ་རྣམས་མི་བསྲེག་ཅིང་། གྲང་དུའང་མི་འཇུགཡོན་པོར་བཟུང་མི་རུང་ལ་སླང་བ་སྔ་མི་རུང༌། དེ་བཞིན་མེ་དང་བྱ་གཅན་འགོ་ནད། འཇིག་སྐྲག་ཆེན་པོ་སོགས་མི་འབྱུང་བ་བྱ་དགོས་པ་དང༌། སྐབས་སུ་སྣུམ་གྱིས་བསྐུ་མཉེས་བྱ་ཞིང་ཉི་མར་རན་པར་བསྲོ་དགོས། མ་དང་བུ་རྫི་མ་བཟོ་བས། ཕྲུ་གུ་སར་ལྷུང་བ་དང་བརྡབས་པ། སྤྲུགས་པ། བསླང་སྔ་དྲགས་པ། ལྟེ་བ་འཐེན་པ་དང་། ངུས་དྲགས་པ། རླན་ཅན་ཡུལ་དུ་སྡོད་པ་ཐལ་དྲགས་པ། ཟས་སྐོམ་ཚ་ཆེ་བ་གྲང་ཆེས་པ་སོགས་ཀྱིས་བྱིས་པའི་ནད་འབྱུང་བས་གཟབ་དགོས།
ལན། སྨན་པའི་སྒོ་ནས་ནད་གསོ་སླ་བའི་ཡན་ལག་བཞི་ནི་སྨན་པ་མཁས་པའི་སྟེགས་ལ་འཛེགས་པ། གསོ་རིག་གཞུང་དོན་ལ་མཁས་པ། སྨན་བཅོས་ཀྱི་ལས་རྣམས་མཐོང་ཞིང་ལག་ལེན་ལ་མཁས་པ། སྒོ་གསུམ་གྱི་ཀུན་སྤྱོད་གཙང་བའོ། ། སྨན་གྱི་སྒོ་ནས་གསོ་སླ་བའི་ཡན་ལག་བཞི་ནི་ཐང་ཕྱེ་སོགས་ཆོ་ག་མང་དུ་ལྡན་པ་དང༌། ལྕི་སྣུམ་སོགས་ཡོན་ཏན་མང་དུ་ལྡན་པ། སྨན་གྱི་རང་བཞིན་ཕུན་སུམ་ཚོགས་པ། རོ་ནུས་སོགས་འཕྲོད་པར་སྦྱར་བའོ། ། ནད་གཡོག་སྒོ་ནས་གསོ་སླ་བའི་ཡན་ལག་བཞི་ནི་ལས་གང་ལའང་སྒྲིན་པ། ནད་པར་བརྩེ་བ། གཙང་སྦྲ་དང་ལྡན་པ། བློ་དང་ལྡན་པའོ། །
ལན། གང་ཟག་ནད་པའི་སྒོ་ནས་གསོ་སླ་བ་ནི། སྐྱེས་བུ་གཞོན་ཞིང་དུལ་བ། སྙིང་སྟོབས་ལྡན་ཞིང་། སྨན་དཔྱད་བཟོད་ཐུབ་པའི་ལུས་སྟོབས་བཟང་བ་རྫས་ཀྱིས་ཕྱུག་པ། སྨན་པའི་མངག་བྱར་ཉན་དང་ཤེས་ནུས་པ། ནད་རྟགས་སོགས་དྲིས་ལན་འདེབས་མཁས་པ་སོགས་སོ། ། འཇིག་རྟེན་མི་ཆོས་ཚུལ་བཞིན་སྤྱོད་ན་དགེ་ཕན་དང༌།
ལན། འཇིག་རྟེན་མི་ཆོས་ཚུལ་བཞིན་སྤྱོད་པའི་གང་ཟག་དེ་རང་ཉིད་གཅིག་པུར་སྐྱེས་ཀྱང་གཞན་ལ་དབང་མི་འཆོར་ཞིང་བྲན་གཡོག་གི་ལུས་སུ་གྱུར་ཀྱང་མཐར་སྐྱེ་བོ་མང་པོའི་དཔོན་དུ་འགྱུར་བར་ཐེ་ཚོམ་མེད་དོ། ལུང་རྟོགས་ཀྱིས་བསྡུས་པའི་དམ་པའི་ཆོས་ཉམས་སུ་བླང་བ་མེད་ན། འདོད་པའི་ཡོན་ཏན་ལྔ་ལ་སྤྱོད་པ་ཚེ་འདིའི་བདེ་བ་དེ་ཉིད་ནི་མ་འོངས་པ་ན་ཉམས་སུ་མྱོང་འགྱུར་གྱི་སྡུག་བསྔལ་ཆེན་པོའི་རྒྱུ་རུ་འགྱུར་ཕྱིར་འདི་ཕྱི་གཏན་གྱི་བདེ་བ་ཐོབ་པར་འདོད་པ་རྣམས་ཀྱིས་དམ་པའི་ཆོས་ལ་རབ་ཏུ་འབད་པར་བྱ། དམ་པའི་ལྷ་ཆོས་ལ་བརྟེན་ནས་མི་རྣམས་ཀྱི་སེམས་རྒྱུད་ལ་གཞན་ཕན་གྱི་ཀུན་སློང་བཟང་པོ་བསྐྱེད་པར་བྱས་ཏེ་ཕན་ཚུན་སྙིང་རྗེ་དང༌། བཟོད་སྲན། སེམས་ཁུར། ལྟ་སྐྱོང་སོགས་མདོར་ན་ནད་པར་ཕན་གདགས་པའི་ལས་ལ་བརྩོན་དགོས།
ལན། རང་ཉིད་སྲོག་ལ་གཅེས་པར་འཛིན་ཞིང་བདེ་བ་འདོད། སྡུག་བསྔལ་མི་འདོད་པ་ལྟར། འབུ་སྲིན་གྲོག་སྦུར་ལ་སོགས་སྲོག་ཆགས་ཕྲ་མོ་ཀུན་ལ་ཡང་དུས་རྟག་ཏུ་རང་ཉིད་དང་འདྲ་བར་གཅེས་སྤྲས་སུ་བསྐྱང་བར་བྱ་བ་དང༌། འགྲོ་བ་གང་ལུས་སེམས་མྱ་ངན་གྱིས་གཟིར་བ་དང་། ཟུག་རྔུས་གཙེས་པའི་ནད་པ། ཟས་གོས་དང་བྲལ་བས་ཕོངས་པར་གྱུར་པ་སོགས་སྡུག་བསྔལ་དང་ལྡན་པ་དེ་རྣམས་ལ་མྱ་ངན་སེལ་བ་དང་། གསོ་དཔྱད་དང་སྦྱིན་པ་ཅི་ནུས་སྒོ་ནས་འབད་པས་ཕན་གདགས་པར་བྱའོ། །
ལན། ཟས་དང་སྨན། སྤྱོད་ལམ་གསུམ་པོ་དམན་ལྷག་ལོག་པའི་སྐྱོན་མེད་པར་རན་ཞིང་འཚམས་པ་ཡང་དག་པར་བསྟེན་ན་ནད་མེད་བདེ་བར་གནས་ཐུབ། གལ་ཏེ་དམན་ལྷག་ལོག་གསུམ་གྱི་སྐྱོན་གྱིས་སྨན་བསྟེན་སྐབས་སྨན་པའི་ངག་བཞིན་དུས་ཐོག་ཏུ་ཐུན་ཚད་ཚུལ་བཞིན་བསྟེན་པ་ལས་གང་བྱུང་དུ་བསྟེན་མི་རུང་། སྤྱིར་ནད་སྟོབས་ཆུང་བ་དག་ལ་དང་པོ་སྤྱོད་ལམ་གཟབ། དེས་མ་ཞི་ན་ཟས་ཀྱི་སྒོ་ནས་བཅོས། དེས་མ་ཞི་ན་སྨན་གྱིས་བཅོས། དེས་ཀྱང་མ་ཞི་ན་དཔྱད་ཀྱིས་བཅོས་དགོས་སོ། ། ཁོངས་སུ་ཁབ་ཤོར་ན་ཐབས་ཇི་ལྟར་བྱས་ཏེ་ཐོན་པར་བྱ་དགོས་སམ།
ལན། ཁབ་ཁོང་དུ་ཤོར་ན་འབྲས་བུ་གསུམ་དང༌། ཁབ་ལེན་ཕྱེ་མ་བཅས་སྲིན་བལ་གྱིས་དྲིལ་ཏེ་ཆུ་ལ་སྦྱར་ནས། ཁོང་དུ་བཏང་རྗེས་མི་འགུལ་བར་གན་རྐྱལ་དུ་ཉལ་བས་བཤང་ལམ་ནས་ཐོན། དེ་བཞིན་ཟས་ཀྱིས་བརྣངས་ན་ནད་པའི་རྐང་པའི་མཁྲིག་མ་གཉིས་ནས་ལག་པས་བཟུང་ལ་རྒྱབ་ཏུ་ཁ་བུབ་ཏུ་ཁུར་ལ་ཅུང་ཟད་སྒུར། སྐེ་རགས་དྲུ་བུ་བྱས་པ་རྡོ་ལྟ་བུས་རྐང་མཐིལ་གཉིས་སུ་བརྡེག དེ་ནས་རོ་སྟོད་ལ་ཅུང་བརྒྱབ་པས་ཐོན་པའོ། །
ལན། ཁྱི་སྨྱོན་ནད་སྔོན་འགོག་བྱ་ཆེད། ཁྱི་དུག་ཕོག་པའི་ཁྱི་དེ་འོན་པའམ་ལོང་བ་ལྟར་གང་འགྲོ་མེད་ཅིང༌། ཁ་ཆུ་འཛག་པ། ཁ་གདངས་པ། མགོ་བོ་སྨད་ཅིང་མཇུག་མ་ཕབ་པ། འཁྱོམ་ཞིང་ཕྱོགས་ངེས་མེད་དུ་རྒྱུ་བ་ཡིན་པས་དེ་དག་དང་མ་འཕྲད་པ་དང་སོས་མ་ཐེབས་པ་བྱ་དགོས། གལ་ཏེ་ཁྱིས་སོ་བརྒྱབ་ན་དེ་འཕྲལ་སྨན་ཁང་དུ་ཕྱིན་ནས་ཁྱི་སྨྱོན་གྱི་དུག་ཕོག་ཡོད་མེད་བརྟག་དཔྱད་དང་རྨ་བཅོས་བྱེད་པ་ལས་སྣང་མེད་དུ་འཇོག་མི་ཉན།
ལན། མ་ཞུ་བའི་ནད་མི་འབྱུང་ཆེད་དལ་བར་འདུག་དྲགས་པ་དང་། སེམས་ལས་ཆེ་བ། ནམ་ཕྱེད་སོགས་མ་གོམས་པའི་དུས་སུ་ཟས་ཟ་བ། མི་འཕྲོད་པའི་ཟས་མཉམ་དུ་ཟ་བ་སོགས་སྤང་དགོས་ལ། འབྲུ་རིགས་གསར་པ་དང་མ་སྨིན་པ། རུལ་བ། ཤ་རིད། ཚིལ་བུ། འོ་རློན། རྗེན་ཟས། མ་ཚོས་པ། ཚིག་པ། གྱོང་པོ་སྣུམ་བཅུད་ཆེ་དྲགས་པའི་རིགས་སྤངས་དགོས། སྐྲན་ནད་སྔོན་འགོག་བྱ་ཆེད། ཁ་ཟས་མི་འཕྲོད་པ་དང་འཇུ་དཀའ་བའི་རིགས་སོགས་མ་ཞུ་བའི་སློང་རྐྱེན་རྣམས་དང་། ལྷག་པར་དུ་ཁ་ཟས་རུལ་རྙིང་དང་ཁ་ཟས་ནང་སྤུ་འདྲེས་པ་སོགས་སྤང་དགོས་ཏེ་གཙང་མ་བསྟེན་དགོས། དེ་བཞིན་མངལ་སྐྲན་སྔོན་འགོག་བྱ་ཆེད་བུད་མེད་བུ་བཙས་རྗེས་དང་ཟླ་མཚན་ལྡན་སྐབས་སྤྱོད་ལམ་རླན་གྲང་ཡུལ་དུ་སྡོད་པ་དང་ཉལ་པོ་སྤྱོད་པ་སོགས་སྤང་དགོས་ཤིང༌། གཙང་སྦྲ་བྱ་བ་དང༌། ཟས་སྤྱོད་ཚུལ་མཐུན་བསྟེན་དགོས།
ལན། ཞོ་མ་ལངས་པ་དང་ཆང་གསར་པ་མི་འཕྲོད་དེ་ལྕི་ཞིང་འཇུ་དཀའོ། ། བྱ་སྒོང་དང་ཉའི་ཤ་ནི་ནང་ཕན་ཚུན་མི་འཕྲོད། ཉ་ཤ་དང་འོ་མ་མི་འཕྲོད་ལ། དེ་བཞིན་དུ་འོ་མ་དང་ཤིང་ཐོག་སྐྱུར་བའི་རིགས་གཉིས་མི་འཕྲོད། སྲན་མའི་ཚོད་མ་དང་བུ་རམ་དང༌། ཞོ་བཅས་མི་འཕྲོད་དེ་ཉེས་པ་གསུམ་འཁྲུག་པར་བྱེད་དོ། ། ཤ་མོ་ཡུངས་ཀར་གྱི་མར་ལ་བརྔོས་པ་དང་། ཁྱིམ་བྱའི་ཤ་དང་ཞོ་བསྲེས་ནས་ཟ་བ་མི་འཕྲོད། མར་ནག་དང་སྦྲང་རྩི་ཆ་མཉམ་པར་ཟ་བ་མི་འཕྲོད་ལ། མར་གསར་པ་འཁར་བའི་སྣོད་དུ་ཞག་བཅུ་ཕན་ལུས་པ་བསྟེན་མི་རུང༌། ཞུན་མར་ཟོས་རྗེས་ཆུ་གྲང་བཏུང་ན་མི་འཕྲོད་པས་འཐུང་མི་རུང་བའོ། ། ཤ་རློན་པ་ལ་དཀར་དང་སྐྱུར་དང་རྩམ་པའི་དྲི་ཕོག་པ་དང་བཙོས་པའི་རླངས་པ་བསུབས་ནས་ཞག་བདུན་ལོན་པ་སོགས་བསྟེན་མི་རུང༌།
ལན། གསོ་བྱེད་གཉེན་པོ་བཅུ་དེ་མདོར་བསྡུས་སུ་ཟས་སྤྱོད་སྨན་དཔྱད་བཞི་སྟེ་དེ་ཡང་སྨན་ལ་ཞི་སྦྱང་གཉིས་ལས་ཞི་ལ་བསིལ་དྲོད་གཉིས། སྦྱོང་བྱེད་ཀུན་ལ་དྲག་དང་འཇམ་པ་གཉིས། དཔྱད་ལ་འཇམ་རྩུབ་དང་ཟས་ལ་ཕན་གནོད་གཉིས། སྤྱོད་ལམ་ལ་དྲག་དལ་ཟས་སྨན་སྤྱིར་འགྲོའོ། ། དེ་ལྟར་གཉེན་པོ་བཅུ་ཡིས་ནད་ཀུན་འཇོམས་པར་གསུངས་སོ། །
ལན། དེ་ཡང་དཔལ་ལྡན་རྒྱུད་བཞི་ལས་ག་བུར་དེ་ལ་སྦྱར་བའི་ཐབས་དྲུག་གསུངས་ཡོད་དེ། མི་རྒོད་ལྟ་བུར་གཅིག་པུར་རྐྱང་རྒྱུགས་གི་སྦྱོར་བ་དང༌། དཔའ་བོ་ལྟ་བུར་མཚོན་ཆ་བསྐུར་བའི་སྦྱོར་བ། བཙུན་མོ་ལྟ་བུར་འཇམ་སྡེབས་བཙལ་བའི་སྦྱོར་བ། སྐྱེལ་མ་ལྟ་བུར་དགྲ་ཟུན་སྦྲག་པའི་སྦྱོར་བ། དམག་དཔོན་ལྟ་བུར་འཁོར་གྱིས་བསྐོར་བའི་སྦྱོར་བ། རྒྱལ་བུ་ལྟ་བུར་ཚོགས་སུ་འདོན་པའི་སྦྱོར་བ་བཅས་སོ། །
ལན། དེ་ཡང་དཔལ་ལྡན་རྒྱུད་ལས། དེ་སོགས་ཕྱེ་མ་གང་ཡང་སྦྱར་བའི་ཐབས། ཚད་མེད་ཆ་མཉམ་གཙོར་སྨོས་ཐུན་ཚད་བསྐྱེད། ། ཚད་བཤད་ཚད་བཞིན་སྦྱར་བ་གཅེས་པ་ཡིན། ། རྭ་རྣམས་གང་གཏོང་ཐལ་ཚན་རྩི་ཧྲོག་བསྲེག། རྭ་དང་ཤིང་སོགས་གང་སྲ་སྣ་ལ་བརྡུང་། ། རླན་ཅན་སྣུམ་པའི་རིགས་རྣམས་ཕྱི་ལ་བཞག། སྨན་ནུས་ཞིབ་ལས་འབྱུང་བའི་རྩི་བཞིན་བཏགས། ། ཚ་སེལ་ཐམས་ཅད་ཀ་ར་དྲུག་འགྱུར་སྦྱར། ། གྲང་སེལ་ཐམས་ཅད་བུ་རམ་བཞི་འགྱུར་སྦྱར། སྨན་ནད་འདྲེས་ཡོད་འཆོལ་པར་སྦྱར་དུ་རུང༌། ། ཅུར་ནིས་ཏྲེས་སམ་ཕྱེ་མའི་མིང་དུ་བཤད། ། ཚ་སེལ་ཐམས་ཅད་ཆུ་བསིལ་བསྐོལ་གྲང་དབུལ། ། འཇུ་བ་དཀའ་ན་དེ་ཡང་ཆུ་སྐོལ་ཤིས། ། གྲང་སེལ་ཐམས་ཅད་ཆུ་སྐོལ་ཚ་མོས་དབུལ། ། ཟས་ཞུ་སྨན་ལ་སྨན་ཞུ་ཟས་བཏང་གཅེས། ། རུལ་སྐྱུར་སྔོ་ངད་འཇུ་དཀའ་ཀུན་ལ་སྤང་། ། ཞེས་གསུངས་སོ། །
ལན། དེ་ཡང་དཔལ་ལྡན་རྒྱུད་བཞི་ལས། དེ་སོགས་རིལ་བུ་གང་སྦྱོར་ཞིབ་བཏགས་ལ། ། རྟ་མེད་ཐམས་ཅད་རླན་གྱིས་འདམ་བཏགས་བྱ། ། ཞིབ་ནས་སྲན་མ་ཕོས་པ་ཙམ་དུ་དྲིལ། ། དུག་གིས་གཙོ་བྱས་སྲན་མ་ཆུང་ཤོས་ཙམ། རྟ་དང་སྦྱར་ན་མ་སླས་དྲིལ་བཏུབ་ལ། ལུག་རིལ་ཙམ་དང་སེར་བ་རུས་ཙམ་དྲིལ། ། ཆུང་བ་མིད་ལ་ཆེ་བ་མུར་བར་བྱ། ། ཞེས་གསུངས་སོ། །
ལན། མར་ནི་ལྦུ་བ་དྭངས་མ་དང་། ། ཏིལ་མར་ལྦུ་བ་ཕྱུངས་བ་དང༌། ། ལྡེ་གུ་ནལ་ནལ་པོར་གྱུར་ཞིང༌། ། ཆུ་ནང་བྱིངས་ཞིང་གྱེས་མི་འགྱུར། ཞེས་དང་། ལྡེ་གུའི་ལག་ལེན་ནི་དང་པོ་སྦྲང་རྩི་ཆུ་བཅད་དགོས་པ་དང་། དེ་རྗེས་བུ་རམ་གྱི་ཆུར་བསྡུས་ཏེ་མར་གྱི་ལྦུ་སྙིགས་ཕྱིར་ཕྱུངས་ནས་སྨན་རྣམས་ཀུན་ཞིབ་པར་བཏགས་ཏེ་ཕན་ཚུན་བསྲེས་ལ་འདྲེས་པར་བཀྲུག་རྗེས། ཀ་ར་ལ་སྦྱོར་ཏེ་ཞིབ་ཏུ་བཏགས་ལ་གདབ་སྟེ་འཇུ་ཚོད་ལོན་ཙམ་ཁྱེའུ་སུས་སུ་བསྟེན་པར་བྱ་དགོས་སོ། །
ལན། དེ་སོགས་སྨན་མར་མཐའ་དག་སྦྱར་བའི་ཐབས། ། འཚོས་པར་བཙོས་ལ་ཁུ་བ་ཡང་ཡང་གདོན། ། ཁུ་ཕྱིན་དྭངས་མ་ཆུ་བྲེ་གསུམ་དུ་བསྡུས། ། དེ་ལ་བཞོས་ཐོག་འོ་མ་བྲེ་བཞི་བླུག ། དཀྲུག་ཅིང་བཙོས་པས་ཆུ་དེ་འོ་མར་སྟིམ། ། དེ་ལ་ཚ་སེལ་བ་ར་མཛོ་ཡི་མར། ། གྲང་སེལ་འབྲི་དང་ལུག་མར་རྙིང་པ་གཞུག། འོ་མ་མར་ལ་ཐིམ་པར་བསྡུས་བྱས་ཏེ། ། ཆུ་ཆོད་དྭངས་སྙིགས་བྱེ་ནས་མཛུབ་མོས་ཚུགས། ། མེར་བཅུག་སྒྲ་མེད་ཚིགས་མ་དྲིལ་དུ་བཏུབ། ། ཆུ་ཆོད་ཚད་ཡིན་ཐལ་ན་ནུས་པ་འཚིག ། མ་ཆོད་ཕོ་བས་མི་ཆུན་ནུས་པ་ཆུང། ། ཚད་ལྡན་ཕོག་ལ་ཁུ་བ་གུད་དུ་བཞུར། ། དེ་ལ་ཁ་ཚར་སྨན་གདབ་མངར་གསུམ་སྦྱར། ། འདྲེས་པར་དཀྲུགས་ལ་ཐོ་རངས་ཁམ་རེ་བཏང་། ། རླན་གྲང་བསེར་བུ་འཇུ་དཀའ་དྲག་ཤུལ་སྤང༌། ། སྨན་མ་ཞུ་ན་རྒྱམ་ཚྭ་བཞི་ཐང་བཏང༌། ། སྨན་ཟད་རྗེས་ལ་ཟས་ཀྱིས་ལུས་ཟུངས་གསོ། ། ཞེས་གསུངས་སོ། །
ལན། ཅོང་ཞི་རྒོད་བཏུལ་ཞེས་ཕོ་ཅོང་བཟང་པོ་ལྷད་མེད་སོལ་བའི་མེས་འཚོས་པར་བསྲེག་དགོས་པ་དང་། བསྲེག་ནས་དཀར་པོར་སོང་བའི་སྐབས་སུ་ཆང་བཟང་ངམ་དར་བའི་ནང་དུ་སོར་ཐོན་ཙམ་གྱིས་ངད་བསད་པས་ཕྱེ་མར་འགྲོ་བའོ། དེའི་ཕན་ཡོན་ནི་གག་པ་དང༌། ཤ་རོ། ལྷེན་སྐྲན། ལྕགས་དྲེག་རིགས་གཅོད་པར་བྱེད་དོ། །
ལན། དེ་སོགས་ཁཎྜའི་སྡེ་ཚན་སྦྱར་བའི་ཐབས། ། ས་བཤལ་ཁྲམ་ཁྲུམ་བརྡུངས་བཙོས་ཁུ་བ་བཏོན། ། རྔ་མས་ལེགས་བཙགས་གཙང་མའི་རྫ་ནང་བསྡུ། ། མ་འདྲེགས་དཀྲུག་ཅིང་སྐྱོ་མ་ལྦུ་ནག་ཅན། ། དེ་དུས་ཕོག་ལ་ཐིགས་གཅིག་རྡོ་སྟེང་བླུག ། དེ་གྲང་དྲིལ་དུ་བཏུབ་ན་ཚོས་ཚད་ཡིན། ། མཐའ་ཡི་འདྲེགས་པ་མི་བཏང་དྲོད་བུར་བཙའ། ། ཞེས་སོ། །
ལན། ཞི་བྱེད་ཀུན་གྱི་ལོག་གནོན་རིན་པོ་ཆེ། ། ཁྲག་མཁྲིས་བད་རླུང་བཞི་བརྒྱ་རྩ་བཞིའི་ནད། ། མགོ་དང་བྱང་ཁོག་ཡན་ལག་རྨ་རྣམས་དང༌། ། དམུ་འོར་མཛེ་འབྲས་གག་ལྷོག་གཉན་ནད་དང༌། ། ཀླུ་གཉན་རྒྱལ་པོ་ལ་སོགས་འབྱུང་པོའི་གདོན། ། རིན་པོ་ཆེ་ཡིས་མི་སེལ་འགའ་ཡང་མེད། ། ནད་གཞི་མེད་པའི་མི་ལ་བཅུད་ལེན་འགྱུར། ། ཞེས་གསུངས་སོ། །
ལན། བཏུ་དུས་རྩ་བ་དང་། ཡལ་ག སྡོང་པོ་གསུམ་ནི་སྡོང་པོའི་རིགས་ཡིན་པས་རུས་དང་རྩ། ཤ་ནད་རིགས་སེལ་བ་དང༌། དེ་དག་སྟོན་ཀ་རྩི་སྐམ་དུས་སུ་བཏུ་བར་བསྔགས་པ། ལོ་མ་དང་། ཞོ། མྱུ་གུ་རྣམ་པ་གསུམ་ནི་ལོ་མའི་རིགས་ཡིན་པས་སྣོད་དང་། རྐང༌། ལྷ་ནད་རིགས་སེལ་བས། དེ་དག་འདབ་རྒྱས་ཆར་གྱི་དུས་སུ་བཏུ་བར་བསྔགས་པ། མེ་ཏོག་རིགས་དང་། འབྲས་བུའི་རིགས། རྩེ་མོ་རྣམ་པ་གསུམ་ནི་འབྲས་བུའི་རིགས་ཡིན་པས་མིག་ནད་དང་། དོན་ལྔའི་ནད། མགོ་ནད་སེལ་བ། དེ་དག་སྟོན་སེར་སྨིན་པའི་དུས་སུ་བཏུ་བར་བསྔགས་པ། སྐོགས་པ་དང་། བར་ཤུན། ཚི་བའི་རིགས་རྣམ་པ་གསུམ་ནི་ཤུན་པའི་རིགས་ཡིན་པས་ལྤགས་རྒྱུས་ཡན་ལག་གི་ནད་སེལ་བ། དེ་རིགས་ཁ་འབུས་དཔྱིད་ཀྱི་དུས་སུ་བཏུ་བར་བསྔགས་པ། བཤལ་སྨན་རིགས་རྩི་སྐམས་ནུས་པ་གཏིང་འགྲོའི་དུས་སུ་བཏུ་དགོས་པ་དང༌། སྐྱུགས་སྨན་རིགས་རྣམས་ནི་ཁ་འབུས་གྱེན་འདྲེན་གྱི་དུས་སུ་བཏུ་བར་བསྔགས་པ་བཅས་སོ། ། སྦྱོངས་ལེགས་པའི་ཡོན་ཏན་དང༌།
ལན། སྦྱོང་ལེགས་པའི་ཡོན་ཏན་ནི་ནད་ཀྱི་རྩད་ཆོད་པ་དང་། བད་མཁྲིས་ནད་དག་པ། ལུས་ཡང་ཞིང་ཁོང་པའི་དྲོད་འབར་ལ་ཟས་སྐོམ་གྱི་ཡི་ག་འབྱེད་པར་བྱེད་པ། བཀྲེས་པ་དང་སྐོམ་པའི་དུས་འབྱུང་བ། བཤང་གཅི་སོགས་བདེ་བར་འབྱིན་ཐུབ་པའོ། ། སྦྱོངས་ཉེས་སྐྱོན་ལ་དྲགས་དང་ཞན་རྣམ་པ་གཉིས་ཏེ། སྦྱོངས་དྲགས་ན་ལུས་ཀྱི་ཟུངས་ཟད་པ་དང་རླུང་སྐྱེ་བ། མེ་དྲོད་འཆི་བ་སོགས་སྐྱོན་ཡོང་གི་ཡོད་པས་དེ་རིགས་ལ་ཟས་སྨན་རིགས་དྲོད་བཅུད་ཀྱིས་ཕོ་བའི་མེ་དྲོད་གསོ་དགོས་པ། དེ་བཞིན་སྦྱོངས་ཞན་ན་ནད་དེ་བསླངས་ནས་མ་དག་པས། ཟས་སྐོམ་གྱི་དང་ག་འགགས་ལ་ཟས་སྐོམ་འཇུར་མི་འདོད་པ། ནད་ཀྱི་སྟོབས་སྐྱེད་པ། བད་མཁྲིས་འཕེལ་བར་འགྱུར་པ། དེ་རིགས་ལ་རྒྱམ་ཚྭ་སེ་འབྲུས་ཕོ་བའི་མེ་གསོས་ལ། ཟུངས་བཟང་སྐབས་སུ་སྔོན་འགྲོ་བྱས་ཏེ་ཡང་བསྐྱར་སྦྱོངས་བྱ་དགོས་པ་དང་། ཟུངས་ངན་ན་ནི་རུ་ཧ་དང་འཇམ་རྩི་སྤེལ་མར་བྱ་དགོས་སོ། །
ལན། གཏར་དུ་རུང་བའི་ནད་གཞི་ལ་འགྲམས་ཚད་དང༌། འཁྲུགས་ཚད། རིམས་ཚད། དེ་བཞིན་སྐྲངས་པ་རྨ་དང་དྲེག་ནད། སུར་ཡ། མེ་དབལ། ཆུ་སེར། མཛེ་ནད་ལ་སོགས་པའི་ཚ་བ་ཁྲག་མཁྲིས་ལས་གྱུར་པའི་ནད་རིགས་ཕལ་ཆེ་བར་གཏར་རུང་བ་དང༌། གདོན་ཅན་དང༌། ཟུངས་ཟད་ནད་པ། དེ་བཞིན་སྦྲུམ་མ། བཙས་རྗེས། སྐྱ་རྦབ། གཅོང་ཆེན། མེ་དྲོད་ཉམས་པ་སོགས་མདོར་ན་བད་རླུང་ལས་གྱུར་ནད་རིགས་ལ་སྤང་བར་བྱ་དགོས་སོ། ། གཏར་ལེགས་པའི་ཡོན་ཏན་དང༌།
ལན། གཏར་ལེགས་པའི་ཡོན་ཏན་ནི། གཏར་ལེགས་ཡོན་ཏན་རྩ་ནད་ངན་ཁྲག་སྦྱོང༌། ། གཟེར་བ་ཟུག་གཅོག་སྐྲངས་པ་རྒྱུ་ནས་འཇོམས། ། འདྲུལ་བ་བརྟས་བྱེད་རྣག་ཆུ་རྩད་ནས་གཅོད། ། རྨ་ཡི་མདོག་འབྱིན་ཁོལ་བུའི་ནད་རླངས་འདོན། སྦོམ་པོ་འབྲི་ལ་སྐེམ་པོ་ཤ་རྒྱས་བྱེད། ། ནད་དངོས་ཕྱིར་འབྱིན་དཔྱད་མཆོག་གཏར་གར་བཤད། ། ཅེས་དང་། གཏར་ཉེས་པའི་སྐྱོན་ནི། གཏར་སྐྱོན་དམན་ལྷག་ལོག་དང་ཉེས་པ་བཞི། ། གཏར་ཞན་ཁྲག་རོ་མི་ཐོན་ནད་གཞུག་ལུས། ། མཆིན་སྐྲན་སྨུག་པོ་མཛེ་འབྲས་སུར་ཡ་སྐྱེད། ། བྱང་ཁོག་ཡན་ལག་ཆུ་སེར་རྣག་ཏུ་འགྱུར། ། གཏར་དྲགས་ཟུངས་འཛད་རླུང་སྐྱེ་མེ་དྲོད་འཆི། གྲང་སྐྲན་སྐྱ་རྦབ་དམུ་ཆུར་འགྱུར་བ་མང་། ། ལོག་པ་མི་རུང་ནད་ལ་གཏར་བའམ། ། ཉེས་པས་ཤ་གདན་སྣད་དམ་ཆུ་རྒྱུས་བཅད། ། གནད་ལ་སོང་ངམ་འཕར་རྩ་བཅད་པ་ཡིས། ། སྨན་པའི་ལག་དགྲས་བྱ་ཉེས་བསད་པ་ཡོད། ། དེ་ཕྱིར་སྐྱོན་ལ་མཁས་པས་གཟབ་པར་རིགས། ། ཞེས་སོ། །
ལན། མེ་བཙའ་གདབ་ཏུ་རུང་བའི་ནད་གཞི་ནི། ། མ་ཞུ་མེ་ཉམས་སྐྱ་རྦབ་དམུ་ཆུ་སྐྲན། ། གྲང་མཁྲིས་མགོ་དང་ཡན་ལག་ཆུ་སེར་དང་། ། འབྲས་དང་ལྷོག་པ་སྟོངས་པའི་ཚ་བ་དང༌་། ། སྨྱོ་བྱེད་རྗེད་བྱེད་རྩ་ནད་ཐམས་ཅད་དང་། ། ཚ་རྗེས་ཕལ་ཆེར་མེ་ཡིས་བཅད་པ་སྟེ། ། མདོར་ན་བད་རླུང་ལས་གྱུར་གྲང་བ་ཀུན། ། རྩ་ནད་ཆུ་སེར་མེ་ཡིས་བསྲེག་པ་བསྔགས། ། མི་རུང་མཁྲིས་ཚད་ཁྲག་ནད་ཐམས་ཅད་དང༌། ། དབང་པོའི་སྒོ་དང་ཕོ་མོའི་སྲིད་རྩར་སྤང༌། ། ཞེས་སོ། ། གཉིས་པ། གནམ་རིག་སྐར་རྩིས་ཀྱི་སྐོར།
ལན། དེ་ཡང་ལོ་འགོ་འཛིན་ཚུལ་མི་འདྲ་བ་དུ་མ་ཡོད་དེ། ཀློང་རྡོལ་བླ་མས་འདུལ་བའི་མིང་གི་རྣམ་གྲངས་ལས་ཧོར་ཟླའི་སྒོ་ནས་བཤད་ན། ༡ ཧོར་ཟླ་གསུམ་པའི་ཚེས་གཅིག་སྟེ་ནག་ཟླ་ཡར་ངོའི་ཚེས་གཅིག་ལ་འཛིན་པ་ནི་དུས་འཁོར་རྩ་རྒྱུད་ཀྱི་རྗེས་འབྲངས་ནས་སྐར་རྩིས་པ་རྣམས་ཀྱི་ལུགས། ༢ ཧོར་ཟླ་དང་པོའི་ཚེས་གཅིག་ལ་འཛིན་པ་ནི་མདོ་སྡེ་གསེར་འོད་དང་སྨན་གྱི་རྒྱུད་བཞི་ལྟར། སྔར་རྒྱ་ནག་ཧོར་རྒྱལ་པོ། བོད་ཁ་བ་ཅན་པ་བཅས་ཐམས་ཅད་མཐུན་པས་ད་ལྟ་ཡོངས་གྲགས་ལྟར་རོ། ། ༣ ཧོར་ཟླ་བཅུ་གཉིས་པའམ་དགུན་ཟླ་འབྲིང་པོ་རྒྱལ་ཟླ་བ་ནས་འཛིན་པ་ནི་གདན་བཞི་དང་རྡོ་རྗེ་མཁའ་འགྲོའི་ལུགས། ༤ ཧོར་ཟླ་བཅུ་གཅིག་པའི་ཚེས་གཅིག་གམ་དགུན་ཉི་ལྡོག་ནས་འཛིན་པ་ནི་ནག་རྩིས་པ་རྣམས་ཀྱི་ལུགས། ཞིབ་རྩིས་བྱས་ན་དགུན་ཉི་ལྡོག་ནས་འཛིན་པ་དང་རགས་རྩིས་བྱས་ན་ཚེས་གཅིག་ནས་འཛིན། ༥ ཧོར་ཟླ་བཅུ་པའི་མར་ངོའི་ཚེས་གཅིག་ནས་འཛིན་པ་ནི། འདུལ་བ་དང་། མངོན་པ་མཛོད་ཀྱི་རྗེས་སུ་འབྲངས་ནས་ས་དགེ་མཁས་མང་གི་ལུགས། ༦ ཧོར་ཟླ་དགུ་པའི་མར་ངོའི་ཚེས་གཅིག་ནས་འཛིན་པ་ནི་མདོ་ཉི་མའི་སྙིང་པོའི་རྗེས་འབྲངས་ནས། ཁ་ཆེ་པཎ་ཆེན་དང་སྣར་ཐང་བ་མཆིམས་འཇམ་དབྱངས་སོགས་ཀྱི་ལུགས། ༧ ཧོར་ཟླ་བརྒྱད་པའི་མར་ངོའི་ཚེས་གཅིག་ནས་འཛིན་པ་ནི་རྟེན་འབྲེལ་མདོ་འགྲེལ་གྱི་རྗེས་འབྲངས་ནས་སྐྱོར་མོ་ལུང་གི་སྦ་ཏི་དགྲ་བཅོམ་པ་སོགས་ཀྱི་ལུགས།
ལན། དེ་ཡང་བོད་རྒྱལ་དགུ་པ་པུ་དེ་གུང་རྒྱལ་གྱི་དུས་སུ་ལྷོ་ཁ་ཡར་ཀླུངས་ཁུལ་དུ་རྒན་མོ་བལ་མོའི་ཟླ་རྩིས་ཞེས་པ་བྱུང་ཞིང་། ཟླ་བའི་སྐར་ཆའི་འཕེལ་འགྲིབ་དང་རྒྱུ་སྐར་འཁོར་བགྲོད་ལ་བརྟེན་ནས་དུས་བཞི་དབྱེ་བ་དང་། ཟླ་ཚེས་བརྩིས་ཏེ་ལོ་འཁོར་མཚམས་ཀྱི་དུས་རྟགས་ཏེ་རྒན་མོ་བལ་མོའི་ཟླ་རྩིས་དང་བསྟུན་ནས་བོད་ཟླ་༡པོའི་ཚེས་༢༢ལ་ཡར་ལྷ་ཤམ་པོའི་ཁམ་སྡོང་ལ་མེ་ཏོག་ཤར་འཕྲལ་དཔྱིད་ཀྱི་དུས་ཆེན་གཡའ་བཟང་གཏོང་སྲོལ་ཆགས་པ་ནི་བོད་ཀྱི་ལོ་གསར་ཐོག་མ་གཏོང་འགོ་ཚུགས་པ་དང༌། དེ་རྗེས་སྤྱི་ལོ་༡༢༢༧ཏེ་བོད་རབ་བྱུང་བཞི་པའི་མེ་ཕག་གནམ་ལོར་ཧོར་ཇིང་གེར་རྒྱལ་པོས་མི་ཉག་གི་ཡུལ་བཟུང་བས་མཆུ་ཟླ་ལོ་གསར་དུ་བཟུང་ནས་ཟླ་༡པོའི་ཚེས་༡ཉིན་ལོ་གསར་གཏོང་སྲོལ་ཆགས་ཤིང་རྒྱལ་པོ་ལོ་གསར་ཞེས་སུ་གྲགས་པའི་སྲོལ་དར་རོ། །
ལན། སྔར་ཀོང་པོའི་ཡུལ་དུ་བོད་ཀྱི་ཡུལ་གྲུ་སྤྱི་དང་འདྲ་བར་བོད་ཟླ་དང་པོའི་ཚེས་གཅིག་ལ་གཅིག་གྱུར་ལོ་གསར་གཏོང་སྲོལ་ཡོད། འོན་ཀྱང་དུས་ཕྱིས་བོད་བཙན་པོའི་དུས་ཀྱི་དགུན་གྱི་སྐབས་ཤིག་ན་བོད་ཀྱི་བྱང་ཕྱོགས་སུ་ཧོར་གྱི་དམག་དཔུང་ལངས་པས་བཙན་པོའི་བཀའ་བཞིན་ཀོང་པོ་ཨ་རྒྱལ་རྒྱལ་པོས་ཀོང་པོའི་ཡུལ་མི་ཚོར་རང་གི་ཕ་ཡུལ་སྲུང་སྐྱོབ་བྱ་ཕྱིར་གཡུལ་སར་ཆས་དགོས་པ་དང་། དགྲ་དམག་ཆམ་ལ་ཕབ་པར་བློ་སྟོབས་སྔར་བས་ཆེ་བ་བསྐྱེད་ཕྱིར་ལོ་གསར་སྔ་བསྣུར་དུ་གཏོང་དགོས་པའི་བཀའ་བཞིན་རྗེས་སུ་ལོ་ལྟར་བོད་ཟླ་༡༠པའི་ཚེས་༡ལ་ཀོང་པོའི་ལོ་གསར་གཏོང་བའི་སྲོལ་ཆགས་པའོ། །
ལན། སྐར་རྩིས་དང་ནག་རྩིས་སོགས་ཀྱི་གཞུང་ལུགས་ལས་ལོ་འགོ་འཛིན་ཚུལ་ཁག་མི་འདྲ་བ་དུ་མ་ཡོད་མོད། སྐར་རྩིས་ཀྱི་གཙོ་བོ་གཞི་འཛིན་ས་ནི་དུས་འཁོར་རྩ་རྒྱུད་ལ་ཐུག་ཡོད་པས། ཟླ་བ་གསུམ་པ་ནས་ལོ་འགོ་འཛིན་གྱི་ཡོད། རྒྱུ་མཚན་ནི། གཅིག གཞུང་ལས། ཟད་པ་མེ་སྟག་དབོ་ཟླའི་མཐའ། ། ཞེས་པ་ལྟར་བོད་ཟླ་གཉིས་པའི་གནམ་གང་ཉིན་གཟའ་ཐམས་ཅད་ཀྱི་ལོངས་སྤྱོད་རྫོགས་པས་བོད་ཟླ་གསུམ་པ་ནས་འགོ་བཙུགས་ཏེ་ལོངས་སྤྱོད་རྣམས་གསར་དུ་བརྩི་དགོས་པར་བརྟེན་བོད་ཟླ་གསུམ་པ་ལོ་འགོར་འཛིན་པ་ཡིན། གཉིས། ཁྱིམ་གྱི་ཐོག་མ་ལུག་ཁྱིམ་ནས་འགོ་ཟིན་པ་དང་ལུག་ཁྱིམ་དེ་བོད་ཟླ་གསུམ་པར་སླེབས་པ། གསུམ། དཔལ་དུས་ཀྱི་འཁོར་ལོའི་རྒྱུད་ཐོག་མར་གསུངས་དུས་ཟླ་བ་གསུམ་པ་ལ་ཡིན་པས་ང་ཚོས་མེས་པོའི་བཀའ་དྲིན་མི་བརྗེད་པ་དང་རྟེན་འབྲེལ་ཆེད་དུ་ནག་པ་ཟླ་བ་ནས་འགོ་འཛིན་པ་ཡིན། ཕྱོགས་གཙང་ངམ་ཕྱོགས་དཀར་ཞེས་པའི་གོ་དོན་ཅི་ཡིན།
ལན། ཕྱོགས་གཙང་ཞེས་པ་ནི་ཁ་ཕྱོགས་གཙང་མའི་དོན་ཏེ་ཕྱོགས་དེར་ས་བདག་གནས་མེད་པར་གཙང་མའི་དོན། ལོ་འགའ་རེར་ཕྱོགས་གཙང་སྟོང་པ་མེད་ན་ས་བདག་ཀུངས་མྱུལ་གྱི་ཕྱོགས་དེར་འཛིན་གྱི་ཡོད། གནམ་ལོ་མི་འདྲ་བ་ལས་ཕྱོགས་གཙང་མི་འདྲ་སྟེ། གནམ་ལོ་བྱི་བར་ཕྱོགས་གཙང་བྱང་ཤར་དང་། གླང་ལ་ལྷོ་སྨད། སྟག་ལ་ནུབ་སྨད། ཡོས་ལ་ཤར་ལྷོ། འབྲུག་ལ་ལྷོ་སྨད་དང་ནུབ་སྟོད། སྦྲུལ་ལ་བྱང་སྨད། རྟ་ལ་ལྷོ་ནུབ། ལུག་ལ་བྱང་སྟོད། སྤྲེལ་ལ་ཤར་སྨད། བྱ་ལ་ལྷོ་ནུབ། ཁྱི་ལ་ཤར་སྟོད་དང་ལྷོ་སྟོད། བྱང་སྨད། ཕག་ལ་ལྷོ་སྨད་བཅས་ཡིན་ནོ། །
ལན། དེ་ཡང་སྐར་རྩིས་གཞུང་ལས། ཉི་ཟླ་སྒྲིབ་པའི་གཏན་ཚིགས་ནི། ། ཉ་རྒྱས་ཐོག་མར་ཟླ་བ་སྒྲིབ། ། སྟོང་གི་མཐའ་མར་ཉི་མ་སྒྲིབ། ། ཅེས་གསུངས་པ་ལྟར་དུས་འཁོར་ལུགས་ལ་ཉི་འཛིན་ནི་ཉི་ཟླ་གཉིས་ཕྱོགས་གཅིག་ཏུ་འཆར་བའི་དུས་དེར་སྒྲ་གཅན་གདོང་མཇུག་གང་རུང་ཞིག་དང་འཛོམས་ཚེ་ཉི་འཛིན་འབྱུང་བ་དང་། ཉི་ཟླ་གཉིས་ཁ་གཏད་དུ་འཆར་བའི་དུས་དེར་སྒྲ་གཅན་གདོང་མཇུག་གང་རུང་ཞིག་ཟླ་བ་དང་འཛོམས་ཚེ་ཟླ་འཛིན་འབྱུང་བ་ཡིན། དེ་ཡང་གནམ་སྟོང་ལ་ཉི་འཛིན་དང༌། ཉ་རྒྱས་ལ་ཟླ་འཛིན་བརྟག་པ། དེ་མིན་སྒྲིབ་པའི་དུས་ཚོད་དང་སྒྲིབ་ཆ་ཆེ་ཆུང༌། རང་རྒྱལ་ནས་མཐོང་བའི་དུས་ཚོད་སོགས་ལོ་ཐོའི་ནང་གསལ་ཞིང་དག་པར་བཀོད་ཡོད་པས་སྐབས་དེའི་དུས་དགེ་སྡིག་བྱ་བ་ཅི་བྱས་རུང་འབྲས་བུ་ལྡབ་འགྱུར་ཡིན་པས་དགེ་ལ་བརྩོན་པ་ཤིན་ཏུ་གནད།
ལན། དུས་གཟེར་ཞེས་པ་ནི་གྲུབ་རྩིས་ལ་དབུགས་སྒང་ཁྱིམ་སླེབས་དང་དེ་བཞིན་ཉི་རྟགས་ལ་བརྟེན་ནས་དུས་ཀྱི་གཟེར་མི་ཉུང་བ་ཞིག་འདོན་གྱི་ཡོད་པ་དེར་ཟེར།
ལན། དེ་ཡང་ཟླ་གསུམ་པའི་རྒྱ་སྒང་ནས་འབྲུ་རིགས་ལོ་ཏོག་ལ་ཕནཔའི་ཆར་འབེབས་པའི་དུས་ཚིགས་ཡིན་པ་མཚོན།
ལན། ཟླ་བཞི་པའི་རྒྱ་སྒང་འཁེལ་བའི་ཉིན་ཆུ་ཕྲན་རྒྱས་པའི་དུས་ཚིགས་སླེབས་པ་མཚོན།
ལན། ཟླ་ལྔ་པའི་རྒྱ་དབུགས་ལ་རྨོ་འདེབས་སམ་བྲེལ་འདེབས་ཀྱི་དུས་ཚིགས་ཀྱང་ཟེར།
ལན། ཀ་རའི་རོ་མྱང་ལྟ་བུའི་རྩིས་ཏེ་བལ་པོའི་ཡུལ་དུ་དར་བའི་ཆར་འབྲས་སོགས་བརྟག་ཐབས།
ལན། ཉི་མ་འཁྲིག་ཁྱིམ་དུ་སླེབས་ནས་ཞག་བཅུ་བདུན་སོང་ནས་ཞག་བདུན་གྱི་བར་ལྷོ་ཛམྦུ་བྲྀ་ཀྵའི་ཤིང་ལ་དུར་ཕག་འཛེག་པས་ཆར་བབས་དུག་ཏུ་འགྱུར་བས། སྨན་དཔྱད་ཆུ་ཡི་ལས་ལ་འཛེམ་དགོས་ཟེར། ཉི་བར་ཚད་༥་༤༦་༣༠་༠ཤར།
ལན། དགུན་ཉི་ལྡོག་ནས་ཞག་ཉེར་བཞིའི་རིང་ལ་ལོག་ཞག་ཟེར། དེའི་རིང་ལ་ཁ་རླུང་དང་གྲང་ངར་ཆེ་ན་དབྱར་ཞོད་ཟེར། དབྱར་ཉི་ལྡོག་ནས་ཞག་ཉེར་གཅིག་རིང་ལ་ལོག་ཞག་ཟེར། དེའང་ཉི་ལྡོག་ཉིན་དང་བདུན་དང་པོ། གཉིས་པ། གསུམ་པ་བཅས་དུས་ཆར་བཞི་པོ་དེ་ལ་ཆར་བབས་ན་གནམ་དམའ་བ་ཞེས་ཟེར་བས། དབྱར་དུས་ཐན་པ་མེད་ཟེར། དུས་ཆར་བཞི་པོ་དེ་ལ་ཆར་མ་བབས་ན་གནམ་མཐོ་བ་ཞེས་གྲགས་པས་ཉིན་ཉེར་གཅིག་ཙམ་ལ་ཐན།
ལན། དགུན་ཉི་ལྡོག་ནས་ལོག་ཞག་ཉེར་བཞི་རྫོགས་རྗེས་སུ་ཞག་ཞི་བཅུའི་རིང་ལ་བྱ་ཞག་ཟེར། དེ་ཡང་བྱ་མའི་ཞག་དྲུག གཤོག་ཟུཪ་ཞག་དྲུགདཔུང་ཞག་གསུམ། མཇིང་ཁུང་ཞག་བདུན། ཁ་གདོང་ཞག་གསུམ། གཤོག་རྩེ་ཞག་ལྔ། བྱ་བུ་ཞག་བཅུ་གཉིས་སྟེ་ཞག་ཞེ་གཉིས་རིང་ཁ་ཆར་དང་གྲང་ངར་སོགས་ལ་བརྟེན་ནས་སད་སེར་ཞོད་ཐན་སོགས་ཡོད་མེད་བརྟག་སྲོལ་ཞིགསྟེ་བྱ་གོ་བས་སྒོ་ང་གསོས་ནས་རིམ་པས་བྱ་ཕྲུག་ཆགས་པའི་བར་དུ་དཔེ་སྦྱར་ནས་བཤད་སྲོལ་ཡོད་པའོ། །
ལན། ཉི་སྐར་ཉེར་གསུམ་དང་ཆུ་ཚོད་བཅུ་གཉིས་སམ་སྤྱི་ཟླ་གསུམ་པའི་ཚེས་བཅུ་དགུ་སྐོར་བརྒྱད་གཡས་གཡོན་ནས་ཞག་བཅོ་ལྔ་རིང་ལ་བཤོལ་པོ་ཟླ་ཕྱེད་ཅེས་བརྩི་སྲོལ་ཡོད། དེ་ཡང་བཤོལ་པོ་ཞེས་པ་ནི་སྦྱར་དཀར་ཡིན་པ་དང་དེ་དུས་སྦྱར་པར་སྦྱར་ཚིའམ་མྱུ་གུ་ཐོན་པའི་སྒང་ཡིན།
ལན། ཉི་སྐར་ཉེར་ལྔ་དང་ཆུ་ཚོད་ཉེར་གཉིས་ཏེ་སྤྱི་ཟླ་བཞི་པའི་ཚེས་གཅིག་སྐོར་ནས་ཤེ་མོ་ཞག་བདུན་བརྩི། དེའི་རིང་ལ་ཁ་ཆར་བབས་ན་དགུང་ཐན་ཡོང་བར་བཤད། ཤེ་ཕོ་ཤེ་མོ་ཞེས་རྩངས་པས་སྡིག་པ་ཟ་བའི་དུས་དང་ཡང་པིང་ཀྱུར་ཕོ་མོ་སླེབས་པའི་དུས་སྐབས་རེད་ཅེས་ཤོད་སྲོལ་ཡོད།
ལན། གཟའ་སྐར་བཟང་པོའི་འཕྲོད་སྦྱོར་ཏེ། རེས་གཟའ་བདུན་ལ་འགྲུབ་སྦྱོར་བདུན་ཡོད་དེ། ཉི་མ་མེ་བཞིའི་འགྲུབ་སྦྱོར། ཟླ་བ་གྲོ་བཞིན་འགྲུབ་སྦྱོར། མིག་དམར་དབྱུ་གུའི་འགྲུབ་སྦྱོར། ལྷག་པ་ལྷ་མཚམས་འགྲུབ་སྦྱོར། རྒྱལ་ཕུར་འཛོམས་པའི་འགྲུབ་སྦྱོར། པ་སངས་ནམ་གྲུའི་འགྲུབ་སྦྱོར། སྤེན་པ་སྣར་མའི་འགྲུབ་སྦྱོར་བཅས་སོ། །
ལན། གཞུང་ལས། སྨེ་བ་གཉིས་ནག་ལ་བབས་པའི། ། སྟག་སྤྲེལ་ཕག་སྦྲུལ་ལོ་བཞི་ལ། ། ལོ་ནག་མཆེ་བ་ཅན་ཞེས་བརྗོད། ། ཅེས་གསུངས་པ་ལྟར་གནམ་ལོའི་སྨེ་བ་གཉིས་ནག་ལ་བབས་པ་གང་ཞིག་གནམ་ལོ་སྟག་དང་སྤྲེལ། ཕག སྦྲུལ་གང་རུང་བབས་པའི་ལོ་དེ་ནི་ལོ་ནག་ཡིན་ནོ། །
ལན། གནམ་ལོའི་བཞི་གཤེད་དུ་གྱུར་བའི་ཟླ་བ་ལ་ཟླ་ནག་ཅེས་བྱ་ལ་དེ་ཡང་ར་བ་བཞིའི་སྟོད་ནག འབྲིང་བཞིའི་བར་ནག ཐ་ཆུང་བཞིའི་སྨད་ནག་ཅེས་བརྗོད་དེ། དཔེར་ན་བྱི་བ་གནམ་ལོ་ཤར་ཚེ་ཡོས་ཟླ་དང་བྱ་ཟླ་གཉིས་ལ་ཟླ་ནག་ཅེས་བརྗོད་ཅིང་ཁྱད་པར་བར་ནག་ཅེས་ཚེས་བཅུ་གཅིག་ནས་ཉི་ཤུ་བར་ཤིན་ཏུ་ནག་ཅེས་བརྗོད་པ་བཞིན་ནོ། །
ལན། དེ་ཡང་གཤིན་པོ་དེ་ཉིད་ཚེ་ལས་འདས་ཁར་མགོ་བོ་བྱང་དུ་བསྟན། གཞོགས་གཡས་ས་ལ་ཕབ་ཏེ་སེང་གེའི་ཉལ་ཐབས་ཀྱི་ལུས་བཅོས་ཏེ་དེའི་ལུས་བཅོས་ཚུལ་ནི་སྟོན་པ་བཅོམ་ལྡན་འདས་སྐུ་མྱ་ངན་ལས་འདའ་སྐབས་ཀྱི་ཚུལ་ཇི་བཞིན་ལུས་བཅོས་དགོས། དེ་ལྟར་དབུགས་སྣ་བུག་གཡོན་ནས་གཏོང་ཐུབ་པ་ཞིག་བྱ་དགོས། དེ་གང་ལགས་ཟེར་ན། སྣ་གཡས་ནས་འགྲོ་འོང་བྱེད་པའི་རླུང་ནི་ཉོན་མོངས་པའི་རླུང་དང་། སྣ་གཡོན་ནས་འགྲོ་འོང་བྱེད་པའི་རླུང་ནི་ཡེ་ཤེས་ཀྱི་རླུང་ཡིན་ཟེར།
ལན། འཕོ་བ་འདེབས་པ་ཞེས་པ་ནི་མི་རིགས་དང་རྒྱལ་ཁབ་མང་པོའི་རྒྱུན་སྲོལ་ནང་ནང་པ་སངས་རྒྱས་པའི་ཆོས་ལུགས་རྣམས་གཙོ་བོར་བྱས་པའི་བོད་ཀྱི་ཡུལ་འདི་ལ་མ་གཏོགས་ཡུལ་གཞན་ལ་སྲོལ་རྒྱུན་དེ་འདྲ་མེད་ཤས་ཆེ། འཕོ་བ་འདེབས་པ་ཞེས་གཤིན་པོའི་རྣམ་ཤེས་དག་ཞིང་དུ་སྤོར་བ་སྟེ་ཚེ་ཕྱི་མར་སྐྱེ་བ་བཟང་པོ་ལེན་པར་བྱེད་པའི་ཐབས་ལྟ་བུ་ཞིག་ཏུ་ངོ་འཛིན་པ་ཡིན།
ལན། དེ་ཡང་གཤིན་པོའི་ཕུང་པོ་དེར་བླ་མའམ་དགེ་བའི་བཤེས་གཉེན། རྣལ་འབྱོར་པ་གང་རུང་གིས་འཕོ་བ་གནང་མ་གྲུབ་པའི་སྔོན་དུ་སུས་ཀྱང་ལག་པས་རེག་མི་རུང་ཞིང་། མ་འགུལ་བར་རང་སོར་འཇོག་དགོས། དེ་མ་བཞག་ན་ཐོག་མར་སུས་ལག་པ་འཆང་བ་དེ་ནས་འདས་པོའི་རྣམ་ཤེས་ཕྲ་མོ་དེ་ཕྱིར་ཐོན་གྱི་ཡོད་པ་རེད། དེ་ནི་འབྱུང་བཞི་བསྡུ་བའི་སྐབས་གསོ་རིག་རྒྱུད་བཞི་ལས་དབང་པོ་ལྔ་པོར་འབྱུང་བ་ལྔའི་ནུས་པ་རིམ་པས་ཐིམ་ཚུལ་སྐབས་བཤད་རྒྱུད་འཇིག་ལྟས་ལེའུ་ལས། ས་ནུས་ཆུ་ལ་ཐིམ་པས་གཟུགས་མི་མཐོང་། ཆུ་ནུས་མེ་ལ་ཐིམ་པས་བུ་ག་སྐམ། ། མེ་ནུས་རླུང་ལ་ཐིམ་པས་དྲོད་རྣམས་སྡུད། ། རླུང་ནུས་མཁའ་ལ་ཐིམ་པས་ཕྱི་དབུགས་ཆད། ། མིག་གི་དབང་པོ་ཉམས་པར་གྱུར་པ་ཡིས། གཟུགས་མི་གསལ་ཞིང་སྒྲ་ལ་ཐིམ་པར་གྱུར། ། རྣ་བའི་དབང་པོ་ཉམས་པར་གྱུར་པ་ཡིས། ། སྒྲ་མི་གསལ་ཞིང་དྲི་ལ་ཐིམ་པར་གྱུར། ། སྣ་ཡི་དབང་པོ་ཉམས་པར་གྱུར་པ་ཡིས། ། དྲི་མི་གསལ་ཞིང་རོ་ལ་ཐིམ་པར་གྱུར། ། ལྕེ་ཡི་དབང་པོ་ཉམས་པར་གྱུར་པ་ཡིས། ། རོ་མི་གསལ་ཞིང་རེག་ལ་ཐིམ་པར་འགྱུར། ། ལུས་ཀྱི་དབང་པོ་ཉམས་པས་རེག་མི་ཚོར། ། ཞེས་པ་ལྟར་ཐ་མ་དེ་རེག་བྱར་ཐིམ་པར་གྱུར་པས་ཐ་མའི་རེག་བྱའི་གནས་དེར་ལག་པ་འཆང་མི་ཉན་པའི་རྒྱུ་མཚན་དེ་ལྟར་མིན་ནམ་སྙམ། །
ལན། འཕོ་བ་ཞུས་པ་དེ་བླ་མ་རྩ་ཆེན་ནམ་དགེ་བའི་བཤེས་གཉེན། དེ་བཞིན་སྒྲུབ་པའི་ཉམས་ལེན་ཐོབ་པའི་རྣལ་འབྱོར་པས་འཁོར་བར་སྐྱེ་བྱེད་ཀྱི་སྒོ་དགུ་པོ་དེ་དམིགས་པས་བཀག་ནས་སྒོ་གཅིག་ཚངས་པའི་བུ་ག་ཕྱེས་ཏེ་འདས་པོའི་རྣམ་ཤེས་ཐར་པའི་ལམ་དུ་བསྐྱོད་ཐབས་བྱེད་པའི་གསང་བསྔགས་ཀྱི་ཐབས་ལམ་ཁྱད་པར་འཕགས་པ་ཞིག་རེད། དེར་བརྟེན་འཕོ་བའི་སྦྱངས་རྟགས་ཐོན་པའི་བླ་མའམ། དགེ་བའི་བཤེས་གཉེན། རྣལ་འབྱོར་པ་གང་རུང་ཞིག་འཆི་ཁར་གདན་ཞུ་བྱས་ཏེ་ཕྱི་དབུགས་ཆད་ནས་ནང་དབུགས་མ་ཆད་པའི་བར་དེར་འཕོ་བ་ཞུ་དགོས། གལ་ཏེ་གདན་ཞུ་མ་ཐུབ་ཚེ་རྒྱང་འཕོ་གནང་རོགས་ཞུ་དགོས་པ་མ་ཟད་ཕུང་པོའི་མགོ་ལྟ་ཡུལ་གྱི་ཕྱོགས་གང་ཡིན་སོགས་གསལ་པོར་ཞུ་དགོས། དེང་སང་མང་ཆེ་བ་འཕོ་རྫས་རིལ་བུ་གནང་སྲོལ་ཡོད་པས་རིལ་བུ་དེ་གནང་ན་འདས་པོའི་ཕུང་པོར་གཞན་གྱི་ལག་པས་མ་རེག་གོང་ཁྱོ་ག་རིགས་བཟང་གཅིག་གིས་ལག་པ་གཙང་མར་བཀྲུས་ཏེ་གཏན་འཁེལ་བཟོས་པའི་ཆུ་ཚོད་ཟིན་རྗེས་བླ་མ་སོགས་ནས་འཕོ་བ་གནང་བ་དང་དུས་མཚུངས་འབྲི་མར་རམ་བ་མར་གང་རུང་འདས་པོའི་སྤྱི་གཙུག་ལ་སྦྱར་ཏེ། དེའི་སྟེང་འཕོ་རྫས་རིལ་བུ་འཇོག་དགོས།
ལན། འདས་པོའི་རྣམ་ཤེས་སྒོ་དགུ་གང་རུང་ནས་ཐོན་ཐུབ་ཀྱང་སྤྱི་གཙུག་ཚངས་པའི་བུ་ག་ནས་ཐོན་དཀའ་ཞིང་དེ་ནས་ཐོན་ཐུབ་ན་སྡིག་པ་ཆེན་པོ་ཅན་ཡིན་ནའང་བདེ་འགྲོ་ལྷ་མིའི་རྟེན་བཟང་ཐོབ་པ་སོགས་གསུངས་ཡོད། དེར་བརྟེན་བོད་ཀྱི་ཆོས་ལུགས་ས་སྐྱ་པ་དང་། དགེ་ལུགས་པ། བཀའ་རྒྱུད་པ། རྙིང་མ་བ་བཅས་ཚང་མའི་གསང་སྔགས་ཀྱི་མན་ངག་ལས་ཆ་མཐུན་པར་གསུངས་པས་རྣམ་ཤེས་སྤྱི་བོ་ནས་འདྲེན་པའི་ཐབས་ལམ་ཟབ་མོས་འཕོ་བ་གནད་སྨིན་ཞུ་རྒྱུ་དེ་འདས་པོའི་དགེ་རྩ་གལ་ཆེ་ཤོས་ཤིག་ཏུ་བརྩི་བ་ཡིན།
ལན། དེ་ཡང་བོད་ཀྱི་ཡུལ་སྲོལ་ལ་ཚེ་ལས་འདས་རྗེས་ཞག་བདུན་ནམ་ཐུང་མཐར་ཡང་ཞག་གསུམ་རིང་ཁྱིམ་དུ་སྐུ་ཕུང་བཞག་ནས་མཆོད་པ་བྱེད་པ་དང༌། དེའི་རིང་མཆོད་པ་བྱེད་མཁན་གྱི་དགེ་འདུན་བཞི་ཡན་གདན་ཞུ་བྱས་ནས་རྒྱུན་སྡོད་གནང་མཁན་དེར་རྒྱུན་པ་ཞེས་བྱ་བ་ཡིན་པས་རྒྱུན་པ་དེ་དག་གིས་ཕུང་པོའི་ཉེ་འཁྲིས་སུ་ཉིན་མཚན་མེད་པར་རྟག་བཞུགས་གནང་སྟེ་བར་དོ་ཐོས་གྲོལ་ངོ་སྤྲོད་དང༌། བར་དོའི་གསོལ་འདེབས། སྡིག་བཤགས་དང་། བསྔོ་སྨོན་གྱི་རིམ་པ་གང་རྒྱས་དང་། ཡི་དམ་གང་རུང་གི་སྒོ་ནས་སྦྱངས་ཆོག་ཅེས་འདས་པོའི་སྡིག་སྦྱོངས་གནས་འདྲེན་གྱི་ཆོ་ག་གནང་རྒྱུ། དེའི་ཞག་གསུམ་གྱི་རིང་ལ་དགོན་སྡེ་ཁག་ལ་མི་ཁག་བགོས་ཀྱིས་མཆོད་ཐིགས་དང༌། སྨོན་ལམ་གང་རྒྱས་ཞུ་བ། གསེར་ཡིག་བསྲེག་པ།
ལན། དེ་ཡང་ཁྱིམ་བདག་གིས་འདས་པོའི་ལོ་རྟགས་དང་། འཆི་དུས་ཀྱི་ཟླ་བ་དང་ཚེས་གྲངས། གཟའ། དུས་ཚོད་སྔ་ཕྱི། ནང་མི་ཕོ་མོ་རྒན་གཞོན་གྱི་ལོ་རྟགས་དང་ལོ་གྲངས་བཅས་ཀྱི་ཤོག་ལྷེ་ཁ་གསལ། མཇལ་དར་དང་བཅས་རྩིས་མཁན་གྱི་སར་འབུལ་དགོས། ཐུགས་དམ་ལ་བཞུགས་པའི་རྟགས་གང་ཡོད་དམ།
ལན། གལ་ཏེ་འདས་པོ་དེ་ཉིད་གང་ཟག་ཕལ་པ་ཞིག་མིན་པའི་དགེ་བའི་བཤེས་གཉེན་ནམ་རྣལ་འབྱོར་པ། དེ་བཞིན་སྒྲུབ་པའི་ཉམས་ལེན་ཐོབ་པའི་གང་ཟག་གཅིག་ཡིན་ན་ཐུགས་དམ་བཞུགས་པའི་རྟགས་སུ། ཕྱི་ནམ་མཁའ་གཡའ་དྭངས་པ་དང༌། ནང་རྟགས་སུ་ཕུང་པོའི་གདོང་གི་བཀྲག་མདངས་ཡུན་རིང་མི་ཡལ་ཞིང་ཕུང་པོར་དྲི་བསུང་མི་འབྱུང་བས། དེ་རིགས་ལ་མྱུར་དུ་ཐུགས་དམ་དཀྲོགས་ན་འཆི་བར་ངོས་མི་འཛིན་པས་ཐུགས་དམ་མ་གྲོལ་བས་ཉིན་གཉིས་གསུམ་རིང་སྐུ་ཕུང་མ་འགུལ་བར་རང་མལ་དུ་འཇོག་དགོས།
ལན། གལ་སྲིད་ཐུགས་དམ་མ་གྲོལ་བར་སྒུག་ཡུན་མ་འཁྱོངས་ན་ཐུགས་དམ་སད་ཐབས་བྱེད་དགོས་ཏེ། དེ་ཡང་སྤོས་རྐང་ཁ་ཤས་ལ་མེ་སྤར་བའི་དུད་པ་སྐུ་ཕུང་གི་སྣའི་འཁྲིས་སུ་བདུག་སྟེ། རྔ་རོལ་དང་སིལ་སྙན། དུང་རྒྱ་གླིང་། ཌ་དྲིལ་དང་བཅས་ཏེ་བདེ་བ་ཅན་ནམ་མངོན་པར་དགའ་བ་སོགས་དག་པ་མཁའ་སྤྱོད་ཀྱི་གནས་དག་པའི་ཞིང་ཁམས་སུ་བགྲོད་པའི་སྨོན་ལམ་དབྱངས་དང་བཅས་ཏེ་བཏོན་ན་དེ་འཕྲལ་ཐུགས་དམ་གྲོལ་བར་གསུངས།
ལན། ཐུགས་དམ་གྲོལ་བའི་རྟགས་སུ་ཕུང་པོའི་མགུལ་ཡོ་བ་དང༌། སྣ་བུག་ནས་བྱང་སེམས་དཀར་དམར་འཛགས་པ། ཕུང་པོར་དྲི་བསུང་བཅས་ཡོང་བའོ། ཐུགས་དམ་གྲོལ་སྐབས་སྣ་བུག་གཡོན་ནས་བྱང་སེམས་དཀར་དམར་འཛགས་ཀྱི་ཡོད། དེའི་རྒྱུ་མཚན་ནི་མི་ཚང་མ་ཐོག་མར་མའི་མངལ་དུ་དང་པོ་ཆགས་པའི་སྐབས་ཕ་མའི་ཁུ་ཁྲག་གམ་ཐིག་ལེ་བྱང་སེམས་དཀར་དམར་འདུས་པའི་སྙིང་པོ་ཞིག་སྙིང་གའི་དབུས་སུ་གནས་ཤིང་། དེ་ལས་གྱེས་ པའི་ཐིག་ལེ་དཀར་པོའི་ཆ་ཤས་ཤིག་སྤྱི་བོ་བདེ་ཆེན་འཁོར་ལོའི་རྩ་འཁོར་གྱི་དབུས་དང་། མའི་བྱང་སེམས་དམར་པོའི་ཆ་ཤས་ཤིག་ལྟེ་བ་སྤྲུལ་པའི་འཁོར་ལོའི་རྩ་འཁོར་གྱི་དབུས་སུ་གནས་ཡོད་པ་དེ་གཉིས་རྒྱུན་དུ་སྙིང་གའི་སྲོག་འཛིན་རླུང་ཡན་ལག་གྱེན་རྒྱུས་ཡས་འདེད་དང༌། ཐུར་སེལ་རླུང་གིས་མས་འདེད་ཀྱི་ཚུལ་དུ་བརྟེན་ནས་ཡོད་པ་དེ་གཉིས་འཆི་བའི་དུས་སུ་རླུང་དེ་གཉིས་ཀྱི་ནུས་པ་ཉམས་པ་ན་བྱང་སེམས་དཀར་དམར་དེ་གཉིས་རང་སར་གནས་མ་ཐུབ་པར་གཉིས་ཀ་རིམ་གྱིས་སྙིང་གར་འདུས་ཏེ་སྙིང་གའི་སྲོག་འཛིན་གྱི་རླུང་ཕྲ་མོ་དང་ལྷན་གཅིག་ཏུ་རྣམ་ཤེས་གནས་པའི་ཐིག་ལེའི་སྟེང་འོག་ཏུ་གའུ་ཁ་སྦྱོར་དུ་སྡོད་པ་དེ་འབྱུང་གཞི་དུས་ཀྱི་འོད་གསལ་འཛིན་པ་རྣམས་ཐུགས་དམ་ལ་བཞུགས་པ་རེད། དེའི་སྐབས་ཕྱི་དབུགས་ཆད་ནས་འཆི་བའི་སྣང་ཚུལ་མངོན་ཡང་ནང་དུ་སྲོག་འཛིན་རླུང་གི་བྱེད་ལས་ཉམས་མེད་པས་འཆི་བར་ངོས་འཛིན་རྒྱུ་མེད། དེ་ནས་སྲོག་འཛིན་གྱི་རླུང་ཕྲ་མོ་དེའང་ཞིག་སྟེ་ནུས་པ་ཉམས་པ་ན་རྣམ་པར་ཤེས་པ་ཕུང་པོ་རྙིང་པ་དང་ཁ་བྲལ་ཏེ་བར་སྲིད་ཀྱི་ལུས་ལེན་པ་རེད། དེའི་སྐབས་སྔར་གྱི་ཕུང་པོའི་ནང་ལྷན་སྐྱེས་ཀྱི་རླུང་མེད་པས་ཕྱིའི་འབྱུང་བའི་རླུང་གིས་ནང་གི་བྱང་སེམས་དཀར་དམར་སྣ་ཁུག་གཡོན་ནས་ཐོན་གྱི་ཡོད་པ་རེད།
ལན། གཤིན་ལོ་བྱི་བ་ལ་གསོན་ལོ་གླང་ལུག་སྦྲུལ་གསུམ་བལྟ་རེག་མི་རུང་བ་དང་། གཤིན་ལོ་གླང་ལ་གསོན་ལོ་སྦྲུལ་ཁྱི་ལུག་གསུམ། གཤིན་ལོ་སྟག་ལ་གསོན་ལོ་བྱ་སྤྲེལ་ཕག་གསུམ། གཤིན་ལོ་ཡོས་ལ་གསོན་ལོ་བྱ་ལུག་ཁྱི་གསུམ། གཤིན་ལོ་འབྲུག་ལ་གསོན་ལོ་རྟ་བྱ་ཕག་གསུམ། གཤིན་ལོ་སྦྲུལ་ལ་གསོན་ལོ་བྱ་ཁྱི་བྱི་གསུམ། གཤིན་ལོ་རྟ་ལ་གསོན་ལོ་གླང་ལུག་ཕག་གསུམ། གཤིན་ལོ་ལུག་ལ་གསོན་ལོ་བྱི་རྟ་ཕག་གསུམ། གཤིན་ལོ་སྤྲེལ་ལ་གསོན་ལོ་གླང་ཡོས་སྟག་གསུམ། གཤིན་ལོ་བྱ་ལ་གསོན་ལོ་འབྲུག་ལུག་ཕག་གསུམ། གཤིན་ལོ་ཁྱི་ལ་གསོན་ལོ་བྱ་ཕག་རྟ་གསུམ། གཤིན་ལོ་ཕག་ལ་གསོན་ལོ་འབྲུག་སྤྲེལ་ཁྱི་གསུམ་སོགས་དེ་ལྟར་བལྟ་རེག་མི་རུང་བའི་ལོ་རྟགས་ཡིན་ནོ། །
ལན། འདས་པོ་དེ་ཉིད་ཐུགས་དམ་གྲོལ་བའམ་དེ་མིན་འཕོ་བ་ཞུ་རྒྱུའི་བྱ་བ་རྣམས་ཟིན་རྗེས་དྲི་བསུང་ཆུང་ཁྱད་དང་བོད་དུ་མི་རིགས་གཞན་གྱི་ཡུལ་སྲོལ་དང་མི་འདྲ་བར་ཕུང་པོ་བྱ་གཏོར་བྱེད་དགོས་སྟབས་བྱ་རྒོད་ཀྱིས་མྱུར་བཞེས་བྱ་རྒྱུའི་ཆེད་དུ་ཕུང་པོ་འཁྲུ་དགོས། དེ་ནི་རྒྱུན་པའི་ཐུན་གྱི་བར་གསེང་འཁྱུག་ཙམ་མཛད་པའི་སྐབས་དེར་ཕུང་པོ་ཟངས་སམ། ལྕགས། ཤིང་སོགས་གང་རུང་གི་གཞོང་པའི་ནང་དྲི་བཟང་དང༌། སྨན་བཟང་གུར་གུམ། ག་བུར། ལི་ཤི། སུག་སྨེལ་སོགས་ཡོད་པའི་ཆུ་དྲོད་འཇམ་ཞིག་གི་ནང་ལེགས་པར་བཀྲུས་རྗེས་རས་གཙང་དྲི་མ་མེད་པས་ལེགས་པར་ཕྱིས། འོན་ཀྱང་ཕུང་པོའི་ཁ་དང་གཅིན་ལམ་སོགས་ནས་རླན་རང་བཞིན་དུ་འཛགས་ཡོང་བས་དེ་མི་འཛགས་པའི་ཆེད་དུ་སྐྱེས་པ་ཡིན་ན་ཕོ་རྟགས་ཀྱི་རྩེ་མོ་བལ་ལམ་རས་སྐུད་ཀྱིས་བསྡམས། ཁ་སྣ་དང་འོག་སྒོ་མར་གྱིས་བཀག བུད་མེད་ཡིན་ན་སྐྱེ་སྒོ་ཡང་མར་གྱིས་བཀག་དགོས། དེ་ནས་སྒྲིལ་སྦྱང་ཞེས་ཉམས་མྱོང་ཡོད་པའི་སྟོབས་ལྡན་ནམ་ཤུགས་སྟོབས་ཆེ་བའི་རོགས་མི་བཅས་ཀྱིས་ཕུང་པོ་ཙོག་པུ་བཟོས་ཏེ་རྩྭ་ཐག་གིས་དམ་པོར་བསྡམས་པའམ་ཉལ་ཟན་དཀར་པོ་ཞིག་གིས་བཏུམས་ནས་ཁང་པའི་ཟུར་ཁུག་གཅིག་ཏུ་ས་ཕག་ཁ་ཤས་བསྒྲིགས་པའི་སྟེང་དུ་བཞག་སྟེ་ཡོལ་བཅད་བཏང་ནས་འཇོག་གི་ཡོད། དེ་ལྟར་མ་བྱས་པར་གདན་ཁྲིའམ་ས་གང་བྱུང་སྟེང་བཞག་ན། དེར་དུར་ས་ཆགས་ཏེ་རྗེས་སུ་ཁང་པ་དེའི་ནང་མི་ཤི་མང་བ་ཡོང་གི་ཡོད་ཟེར་སྲོལ་ཡོད།
ལན། གཅིག་ནས་རོ་ལངས་མི་རྒྱག་པའི་ཆེད་དང་། འཁུར་བདེ་བ་མ་ཟད་རྩྭ་ཐག་ནི་གཙང་མ་དང༌། མཁྲེགས་པོ་ཡིན་སྟབས་དུར་ཁྲོད་དུ་བསངས་ཤིང་མཉམ་དུ་མེར་བསྲེགས་གཏོང་དུས་དྲི་ངན་མི་འབྱུང་བ་སོགས་ཀྱི་ཁྱད་པར་ཡིན།
ལན། གཞུང་ལས། ཐོག་ལ་རྡོ་རྗེ་རྒྱ་གྲམ་འབྲི། ། འོག་ཏུ་རལ་གྲི་པདྨ་འབྲི། ། ཕྱོགས་ལ་འབྱུང་བ་འདོམ་ལ་འཇལ། ། རོ་སྟེང་ཕྱ་ར་ནག་པོ་གཡོགས། ། མིག་ལ་མཚོན་བརྡེག་སེལ་ཕྱེ་ཁ། ། མགོ་ལ་ལྷམ་སྐྲད་རྣ་བར་ཐལ། ། འཕོངས་ལ་རྒྱ་ཐེམ་ནག་པོ་བརྫངས། ། སྣང་བརྒྱད་སྙིང་པོ་འབྱུང་ལྔའི་སྔགས། ། ས་ལ་སྦ་བ་མན་ངག་ཡིན། ཞེས་གསུངས་མོད་འོན་ཏེ་དེང་གི་ཆར་ཕལ་ཆེ་བས་ཕུང་པོའི་སྟེང་དུ་རྡོ་རྗེ་རྒྱ་གྲམ་དང་འོག་ཏུ་རལ་གྲི་པདྨའི་གཟུགས་འབྲི་ཞིང་། ཕུང་སྟེང་ཕྱ་ར་ནག་པོ་གཡོགས་རྒྱུ་དང་སྣང་བརྒྱད་སྙིང་པོ་འབྱུང་ལྔའི་སྔགས་(ཨོཾ་ཨ་ཀ་ནི་ནི་ཀ་ནི་ཨ་བྱི་ལ་མན་དྷ་ལེ་མཎྜལེ་སྭཱཧཱ། )ས་ལ་སྦ་བ་བཅས་ལས་དེ་མིན་གྱི་ཆོ་ག་གནང་གི་མེད།
ལན། གཞུང་ལས། ཕུང་པོར་ཚོན་སྐུད་ཐག་པས་བསྡམས། ། སྦྲ་ཚལ་གྲིལ་ལ་ཆོས་ལ་གདགས། ། རྡོ་རྗེ་ཏོག་ཆེན་འདོན་པ་དང་། ། འཇམ་དཔལ་སྐུ་ཡང་ཁོ་ལ་བསྟན། གཤིན་ཆས་མཐའ་མི་གཅིག་ལ་བྱིན། ། ཡང་ན་སྐྱོན་ཅན་བསོད་ཆུང་ལ། ། སྣང་བརྒྱད་འདོན་ཅིང་ཤིས་པ་བརྗོད། ། ཟླ་ནག་གང་ཡིན་ཐོད་པ་ལ། ། གཤེད་ཀྱི་སྔགས་འབྲི་རོ་སྟེང་མནན། ། རང་འཐག་ཡ་གབ་གནམ་ལ་བསྟན། ། མ་གབ་ས་ལ་བསྟན་ལ་བཞག ། ཅེས་གསུངས་མོད་འོན་ཏེ་དེང་གི་ཆར་ལག་ལེན་དངོས་ཐོག་སྐུ་ཕུང་ཚོན་སྣ་ལྔའི་ཐག་པས་བསྡམས་ཏེ་སྐུ་ཕུང་གི་ལག་གཅིག་ཆོས་ལ་གདགས། འཇམ་དཔལ་དབྱངས་ཀྱི་སྐུ་ཕུང་པོའི་ཁ་སྤྲོད་དུ་འཇོག་དགོས་པ་དང་ཆོས་སུ། རྡོ་རྗེ་སྡེར་མོ་དང༌། ཏོག་གཟུངས། སྟོབས་པོ་ཆེ་བཅས་གསུངས་སྒྲོགས་གནང་རྒྱུ། གཤིན་པོའི་གྱོན་གོས་རྙིང་པའམ་བེད་སྤྱོད་མྱོང་བའི་ཅ་དངོས་ཤིག་དབུལ་པོའམ་མི་ཧྲེང་ཞིག་ལ་སྟེར་བ་བཅས་གནང་གི་ཡོད།
ལན། ལོ་མཆོད་ནི་འདས་པོ་གཤེགས་ནས་ལོ་གཅིག་འཁོར་བའི་ཉིན་དེར་གཏོང་གི་ཡོད། དེ་ནི་གོང་གི་རྣམ་དཀར་རྗེས་འཇུག་དགེ་འབྲས་ཀྱི་མཐུ་དང་བསོད་ནམས་ལ་བརྟེན་ནས་འདས་པོ་དེ་ཉིད་སྐྱེ་བ་བཟང་པོ་ཞིག་བླངས་ཟིན་པའི་དབང་དུ་བྱས་ནས་བཏང་བའི་མཆོད་པ་ཞིག་རེད། དེ་ཡང་ལོ་མཆོད་ཀྱི་ཚེས་གྲངས་ཟིན་སྟངས་དེ་སྤྱི་ཚེས་ལ་ཟིན་པ་ཞིབ་རྩིས་དང་བོད་ཚེས་ལ་ཟིན་པ་རགས་རྩིས་ཡིན། དེང་དུས་ས་གནས་ཕལ་ཆེ་བར་ལོ་མཆོད་དེ་ཟླ་བ་གཅིག་གིས་སྔ་བསྣུར་བྱ་བའི་སྲོལ་དེ་ནི་རྩིས་གཞུང་ནང་ད་བར་རྒྱུ་མཚན་མ་བརྙེས་སོ། །
ལན། གཤིན་པོ་དེ་ཉིད་ཚེ་ལས་འདས་རྗེས་ཡར་དཀོན་མཆོག་ལ་ཕྱག་མཆོད་འབུལ་བྱེད་པ་དང་། བར་དུ་དགེ་འདུན་ལ་བསྙེན་བཀུར། མར་ངན་སློང་ལ་སྦྱིན་པ་གཏོང་བ་སོགས་ཀྱི་དགེ་རྩ་དེ་ནི་གཤིན་པོ་དེ་ཉིད་ཚེ་ལས་འདས་ནས་སྐྱེ་བ་མ་བླངས་བར་གྱི་བར་སྲིད་དེའི་ནང་བདུན་ཕྲག་རེ་རེར་འཆི་འཕོ་ཐེངས་རེ་བྱེད་དགོས་ཀྱི་ཡོད་པ་རེད། ཤི་ནས་སྐྱེ་བ་མ་བླངས་བར་གྱི་བདུན་ཕྲག་རེ་རེའི་ནང་འཆི་འཕོ་ཐེངས་རེ་བྱེད་སྐབས་འཆི་འཕོར་མནར་གཅོད་ཀྱི་སྡུག་བསྔལ་ཆེན་པོ་མྱོང་དགོས་པས་དེར་དམིགས་ནས་རྗེས་སྡོད་པ་རྣམས་ཀྱིས་བདུན་ཕྲག་རེ་རེའི་ནང་བདུན་ཚིགས་ཡིན་ཏེ། བདུན་ཚིགས་སོ་སོར་མཆོད་འབུལ་དང་། བསྔོ་འབུལ། སྦྱངས་ཞུ་སོགས་རྒྱ་ཆེན་པོ་བྱས་ནས་དགེ་རྩ་སྒྲུབ་རྒྱུ་དེ་ནི། བར་དོའི་འཇིགས་སྐྲག་གི་སྡུག་བསྔལ་ལས་སྐྱོབ་ཆེད་དང་། ཚེ་ཕྱི་མར་སྐྱེ་བ་བཟང་པོ་ཞིག་ལེན་ཐུབ་ཆེད་བཅས་ཀྱི་ཆེད་དུ་དགེ་བ་སྒྲུབ་པ་རྣམས་འདས་མཆོད་བྱེད་པའི་དགོས་པ་ཡིན་ནོ། །
ལན། ས་གཞི་རི་མོ་ལ་གོ་དགོས།
ལན། ཟླ་བཤོལ་ནི་ཉིན་ཚེས་སྦྲགས་མའི་ལོ་རྩིས་ཀུན་ལ་མཐུན་ཡང་། ལོ་གཅིག་ཟླ་བ་བཅུ་གཉིས་ཀྱི་མཚམས་སུ་ཟླ་བཤོལ་འདོན་རྒྱུའི་བཞེད་པ་མཐུན་མིན་ཅི་རིགས་བྱུང་བ་ལས་སྒང་བྲལ་ཟླ་བ་ལྷག་པར་འདོད། ཅེས་པའི་མན་ངག་དེ་ཞིབ་པར་སྐར་རྩིས་ཀྱི་སྒང་ལྟར་འདོན་པ་འདི་ནི་མཁས་པའི་ལུགས་ཡིན་ནོ། ། འདིར་སྒང་དང་དབུགས་ཐོབ་གཉིས་སུ་ཕྱེ་བའི་སྒང་ཞེས་པ་ནི། ཁྱིམ་ཟླའི་དཀྱིལ་ལ་སླེབས་པའི་དུས་རྟགས་ཡིན་ཏེ། ཁྱིམ་ཟླ་གཅིག་ལ་ཉིན་ཞག་སུམ་ཅུ་དང་ཆུ་ཚོད་ཉེར་དྲུག ཆུ་སྲང་ཉེར་གཅིག་བཅས་ཡོད་ཀྱང་། ཚེས་ཟླ་གཅིག་ལ་ཉིན་ཞག་ཉེར་དགུ་དང་ཆུ་ཚོད་སོ་གཅིག། ཆུ་སྲང་ལྔ་བཅུ་ཙམ་ལས་མེད་ཅིང༌། ཆུ་ཚོད་ང་དྲུག་དང་ཕྱེད་ཙམ་དོད་མི་ཐུབ་པ་དེ་ བསགས་ནས་ཁྱིམ་ཟླ་སོ་གཉིས་དང་ཕྱེད་ལོངས་པའི་སྐབས་ཤིག་ན་ཚེས་ཟླ་འདིར་དབུགས་ཐོབ་ཁོ་ན་ལས་སྒང་མི་འཆར་བའི་ཚེ། ཟླ་བ་སྔ་མ་དེ་བཤོལ་དུ་བརྩི་བ། རྒྱ་རྩིས་སུ་ཁྱིམ་འཕོ་བ་དེ་ཉིད་ལ་སྒང་དང་། དཀྱིལ་ལ་སླེབས་དབུགས་སུ་བརྩི་བ་ནི་ལུགས་འདི་དང་མི་འདྲའོ། ། གཞན་ཡང་རིག་ལྡན་སྙིང་ཐིག་ལས། གནམ་སྟོང་དག་ལ་སྒང་ཤར་ན། ། ཟླ་བ་དེ་ཉིད་བརྩེགས་པ་དང༌། ། ཚེས་གཅིག་སྒང་ཤར་ཕྱི་མ་བཤོལ། ། ཞེས་གསུངས་སོ། ། དེ་ནས་ཟླ་བཤོལ་དག་པར་འཕྲོ་ཐིག་ལེའམ་གཅིག་འཆར་བའི་དུས་ལ་འཁེལ་དགོས་མོད། རིག་ལྡན་སྙིང་ཐིག་ལ་ཉིན་བྱེད་སྣང་བའི་རྗེས་སུ་འབྲངས་ནས་ཞེ་བརྒྱད་ཞེ་དགུ་ཟླ་བ་བཤོལ་ཞེས་མན་ངག་ཏུ་གདམས་པ་དེ་ཡིན་ཞེ་ན་གཞུང་དེ་ཉིད་ལས། རང་ཅག་གནས་པའི་ས་ཚིགས་འདི། ། ལྷོ་གླིང་ཤར་མའི་ཚངས་ཐིག་ནས། ། ཤར་དུ་ཁྱིམ་ཞག་ཉེར་གསུམ་དག ། བགྲངས་པའི་ས་ཚིགས་ཉིད་དུ་ནི། ། ཕུག་ལུགས་རྗེས་འབྲངས་དང་བཅས་འདོད། ། ཅེས་དང་། ཁྱིམ་སླེབས་ལ་ཚེས་ཞག་བདུན་མདའ་རོའི་ཆ་བཅུ་བཞི་འཕྲི་ན་དབུགས་ཐོབ་པ་དང་། ཚེས་ཞག་བརྒྱད་དང་མདའ་རོ་ཆ་བཅུ་དྲུག་བསྣན་ན་སྒང་འཆར། ཟླ་རེར་མདའ་རོའི་ཆ་གཉིས་ཀྱིས་བསྒྱུར། དྲུག་ཅུ་རེ་ལྔ་ལ་སྦྱངས་ན་ཞེ་བརྒྱད་དང༌། དྲུག་ཅུའི་ཆ་སོ་གསུམ་ཐོབ་པ་དེ་ཞེ་བརྒྱད་ལས་ལྷག་ཅིང་ཞེ་དགུ་མི་ལྡང་བའི་དབང་གིས་དེ་ཉིད་གང་རུང་འཆར་དུས་ཟླ་བཤོལ་འདོན་དགོས་པ་ཡིན་ནོ། །
ལན། དེ་ཡང་འཕགས་མཆོག་འཇམ་དཔལ་དབྱངས་ཀྱིས་རྒྱ་ནག་རི་བོ་རྩེ་ལྔར་འབྱུང་རྩིས་ཐོག་མར་གསུངས་པའི་ཚེ་ཐེ་སེ་སྟེ་ས་བདག་རྒྱལ་པོ་བྱང་སྨད་བྱི་བའི་སྟེང་གནས་པའི་ཕྱིར་བྱི་བ་ལོ་འགོར་བཞག་པ་ཡིན། ཞེས་སོ། །
ལན། སྐར་མ་ས་ག་ཟླ་བ་དེའི་ཉ་ལ་ཟླ་བ་དང་འགྲོགས་ནས་འཆར་ ནུབ་བྱེད་པའི་ཕྱིར།
ལན། བོད་ཀྱི་ལོ་ཐོའི་སྲོལ་བཏོད་པ་ལ། དེ་ཡང་ལེགས་སྦྱར་སྐད་དུ་རྀ་ཏུ་དང་ལྀ་ཐུ་ཞེས་བོད་སྐད་དུ་དུས་ཚིགས་ཞེས་པ་ཡིན་ལ། དེ་ཉིད་རིམ་བཞིན་ཟུར་ཆག་ནས་ལེའུ་ཐོ་དང༌། དེང་སང་ལོ་ཐོ། ཟླ་ཐོ་ཡང་བརྗོད་དེ་རྩིས་པ་མང་ཆེ་བས་ལོ་རེ་བཞིན་འདོན་སྤེལ་བྱེད་བཞིན་པ་འདི་ནི་གནམ་རིག་སྐར་དཔྱད་རྩིས་ཀྱི་འབྲས་བུ་སྙིང་པོར་བསྡུས་པ་ཡིན་ལ། ཐོག་མར་དུས་ནམ་གྱི་ཚེ་དར་རམ་ཞེ་ན། སྐར་རྩིས་ཀྱི་གཞུང་ལུགས་ནམ་དར་བ་ནས་འདི་ཡང་དར་ཞིང༌། ས་རིས་ཀྱི་ཡོ་བྱད་ས་གཞོང་ལ་སོགས་ཀྱང་དུས་དེ་ཙམ་ནས་དར་བའི་ངོས་འཛིན་བྱེད་ཆོག དེ་ཡང་འགྲོ་མགོན་ཆོས་རྒྱལ་འཕགས་པའི་དུས་གཡུང་སྟོན་རྡོ་རྗེ་དཔལ་དང༌། ཀུན་དགའ་དཔལ་བ་སོགས་རྩིས་རིག་མཁས་དབང་མང་པོ་སྔ་ཕྱིར་ཐོན་ནས་རྡོ་རྗེ་དཔལ་གྱིས་བསྟན་རྩིས་སོགས་རྩིས་གཞུང་དུ་མ་མཛད། བོད་རང་གི་ས་བབས། གནམ་གཤིས། དུས་བཞིའི་གྱུར་བ་སོགས་ལ་ཞིབ་ཏུ་དཔྱད། མ་ཧཱ་ཙི་ནའི་ཧང་ལི་ལ་དཔེར་མཛད་ནས་བོད་ཀྱི་ཞིང་འབྲོག་ཐོན་སྐྱེད་ལ་ཕན་ཆེ་བའི་ས་སྐྱའི་ལོ་ཐོ་ཞེས་པ་ཐོག་མར་འདོན་སྤེལ་མཛད་ནས་བོད་ཀྱི་ལོ་ཐོའི་སྲོལ་རིམ་བཞིན་གོང་འཕེལ་བྱུང༌། ཕྱིས་རབ་བྱུང་བདུན་པའི་ཤིང་སྦྲུལ་ཏེ་སྤྱི་ལོ་༡༤༢༥ལོར་མཚུར་ཕུ་བས་བྱེད་རྩིས་ཀྱི་འགོ་བརྩམས། ལོ་དེར་མཚུར་ཕུ་འཇམ་དབྱངས་དོན་གྲུབ་འོད་ཟེར་གྱིས་རྩིས་གཞུང་ཆེན་པོ་མཛད་ནས་མཚུར་ཕུའི་ལོ་ཐོ་ཞེས་པ་བཏོན་ནས་འགྲེམས་གནང་མཛད་པས་དུས་ཕྱིས་བར་དུ་དབུས་གཙང་གཉིས་སུ་དར་ཁྱབ་ཆེ་བར་བྱུང༌། ལོ་འཁོར་བཅུ་གཉིས་ཀྱི་བླ་གཟའ་དང་སྲོག་གཟའ
ལན། བོད་མིས་བྱ་བ་གང་ཞིག་སྒྲུབ་ཀྱང་ཚང་མས་བླ་གཟའ་དང་སྲོག་གཟའ་གཤེད་གཟའ་སོགས་བརྩི་སྲོལ་ཡོད་པ་དེ་ནི་རྩིས་གཞུང་ནས་དར་བ་ཞིག་ཡིན་ཞིང༌། དེ་ཡང་རྩིས་གཞུང་དུ། བླ་གཟའ་དར་དུས་བྱ་ལས་འགྲུབ། ། སྲོག་གཟའ་དགེ་ལ་གཤེད་གཟར་བྱོལ། ། ཞེས་གསུངས་པ་ལྟར་ལོ་འཁོར་བཅུ་གཉིས་ལས་སྟག་ཡོས་གཉིས་ཀྱི་བླ་གཟའ་ཕུར་བུ་དང་། སྲོག་གཟའ་སྤེན་པ། གཤེད་གཟའ་པ་སངས། བྱ་སྤྲེལ་གཉིས་ཀྱི་བླ་གཟའ་པ་སངས་དང་། སྲོག་གཟའ་ཕུར་བུ། གཤེད་གཟའ་མིག་དམར། བྱི་ཕག་གཉིས་ཀྱི་བླ་གཟའ་ལྷག་པ། སྲོག་གཟའ་མིག་དམར། གཤེད་གཟའ་སྤེན་པ། རྟ་སྦྲུལ་གཉིས་ཀྱི་བླ་གཟའ་མིག་དམར སྲོག་གཟའ་པ་སངས། གཤེད་གཟའ་ལྷག་པ། ལུག་གི་བླ་གཟའ་པ་སངས། སྲོག་གཟའ་ཟླ་བ། གཤེད་གཟའ་ཕུར་བུ། གླང་གི་བླ་གཟའ་སྤེན་པ། འབྲུག་གི་བླ་གཟའ་ཉི་མ། ཁྱིའི་བླ་གཟའ་ཟླ་བ། དེ་མིན་གླང་དང་འབྲུག་ཁྱི་གསུམ་གྱི་སྲོག་གཟའ་ལྷག་པ་དང་གཤེད་གཟའ་ཕུར་བུའོ། །
ལན། སྒྲིབ་གཏོ་མར་དཀར་གསུར་གཏོང་ཞིང༌། ། གཡག་ལུག་མགོ་དཀར་དར་སྣས་བརྒྱན། ། ཕྱོགས་གཙང་ངོས་བཞག་ཕྱོགས་བཞི་ལ། ། ས་དམར་གཏོར་བས་ཉེས་པ་ཞི། ། ཞེས་གསུངས་སོ། །
ལན། གཅིག་གསུམ་མགྲོན་གྱི་གནམ་སྒོ། ། གཉིས་གསུམ་ཚོང་གི་གནམ་སྒོ། ། གསུམ་གསུམ་བུ་བཙའི་གནམ་སྒོ། ། བཞི་གསུམ་དམག་གི་གནམ་སྒོ། ། ལྔ་གསུམ་གཉེན་གྱི་གནམ་སྒོ། ། དྲུག་གསུམ་མཁར་གྱི་གནམ་སྒོ། ། བདུན་གསུམ་བག་མའི་གནམ་སྒོ། ། བརྒྱད་གསུམ་དུར་གྱི་གནམ་སྒོ། ། དགུ་གསུམ་གཤེད་ཀྱི་གནམ་སྒོ། བཅུ་གསུམ་སྤྱི་ཡི་གནམ་སྒོ་བཅས་ཡིན། དེ་ཡང་གཅིག་གསུམ་ཞེས་ཚེས་གཅིག་དང་། བཅུ་གཅིག ཉེར་གཅིག་ཉིན་མགྲོན་གྱི་གནམ་སྒོ་འཁེལ་བས་མགྲོན་དུ་བསྐྱོད་པར་འཛེམ། གཉིས་གསུམ་ཞེས་ཚེས་གཉིས་དང་བཅུ་གཉིས། ཉེར་གཉིས་བཅས་ལ་ཚོང་ལས་ཆེན་པོ་དང་ཉོ་ཚོང་གི་བྱ་བར་འཛེམ། གསུམ་གསུམ་ཞེས་ཚེས་གསུམ་དང་བཅུ་གསུམ། ཉེར་གསུམ་བཅས་ལ་བུ་ཐོག་མའི་སྒོ་འདོན་དང་ཐོག་མའི་སྐྱེ་སྐྲ་བཞར་བ་སོགས་ལ་འཛེམ། བཞི་གསུམ་ཞེས་ཚེས་བཞི་དང་། བཅུ་བཞི། ཉེར་བཞི་བཅས་ལ་དམག་སར་ཐོན་པ་དང་གཡུལ་གྱི་ལས་འགོ་རྩོམ་པར་འཛེམ། ལྔ་གསུམ་ཞེས་ཚེས་ལྔ་དང་བཅོ་ལྔ། ཉེར་ལྔ་རྣམས་ལ་ལོ་མང་འབྲེལ་འདྲིས་མ་བྱུང་བའི་གཉེན་འཕྲད་ལ་སོགས་འཛེམ། དྲུག་གསུམ་ཞེས་ཚེས་དྲུག་དང་བཅུ་དྲུག ཉེར་དྲུག་བཅས་ལ་ཁང་པའི་ས་སྒོ་ཕྱེ་བའི་ལས་ལ་འཛེམ། བདུན་གསུམ་ཞེས་ཚེས་བདུན་དང་བཅུ་བདུན། ཉེར་བདུན་བཅས་ལ་བག་མ་གཏོང་ལེན་གྱི་ལས་ལ་འཛེམ། བརྒྱད་གསུམ་ཞེས་ཚེས་བརྒྱད་དང་བཅོ་བརྒྱད། ཉེར་བརྒྱད་བཅས་ལ་སྐུ་ཕུང་འདྲེན་པའི་ལས་འཛེམ། དགུ་གསུམ་ཞེས་ཚེས་དགུ་དང་བཅུ་དགུ། ཉེར་དགུ་བཅས་ལ་གཤིན་པོའི་རྗེས་འཇུག་གི་ཆོ་ག་བྱ་བར་འཛེམ། བཅུ་གསུམ་ཞེས་ཚེས་བཅུ་དང་ཉི་ཤུ། སུམ་ཅུ་བཅས་ལ་སྤྱི་ཡི་གནམ་སྒོ་འཁེལ་བས་བྱ་བ་ཆེ་ཕྲ་ཁག་ལ་འཛེམ་དགོས་པ་ཡིན་ཞེས་པའི་དོན་ནོ། །
ལན། དེ་ཡང་རྒྱལ་སྤྱིའི་ཆུ་ཚོད་ལྟར་ན་དེ་རིང་མཚན་མོའི་ཆུ་ཚོད་བཅུ་གཉིས་ནས་སང་ཉིན་གྱི་དུས་ཚོད་ལ་བརྩི་གི་ཡོད་རུང་། སྐར་རྩིས་པའི་ལུགས་ལྟར་ན་ཉིན་གྱི་ཐོག་མ་ནམ་ལངས་ཡོས་ཞེས་དེ་རིང་ནམ་ལངས་སྐྱེས་བུའི་ལག་རིས་གསལ་བ་ནས་ཕྱི་ཉིན་སྐྱེས་བུའི་ལག་རིས་མ་གསལ་བར་ཉིན་ཞག་ཕྲུག་གཅིག་ལ་བརྗོད། །
ལན། རབ་བྱུང་བཞི་པའི་མེ་ཕག་སྤྱི་ལོ་༡༢༢༢ལོར་ཧོར་ཇིང་གིར་རྒྱལ་པོ་ཆིང་གེ་སེ་ཧན་གྱིས་མི་ཉག་གི་ལག་ནས་རྒྱལ་ས་ཐོབ་པའི་ཟླ་བར་བཀྲ་ཤིས་པའི་དགའ་སྟོན་བྱས་པ་ལོ་གསར་གྱི་ཟླ་བར་བཟུང་ཞིང་དུས་དེ་ནས་བོད་ཟླ་ཞེས་པ་ཧོར་ཟླ་ཞེས་པར་གྱུར་བ་མིན་ནམ་སྙམ།
ལན། མངར་གསུམ་ནི་ཀ་ར་དང་། བུ་རམ། སྦྲང་རྩི་བཅས་སོ། །
ལན། གཤིན་པོའི་བབས་སྤར་གི་དཔལ་བསྐྱེད་དམ་སྲོག་འཚོའི་ཕྱོགས་སུ་གཏོང་དགོས་སོ། ། ཀླུང་(རླུང་) དར་གཏོང་བའི་ཕྱོགས་དང་ཀླུང་(རླུང་)
ལན། དེ་ཡང་ཀླུང་(རླུང) དར་གཏོང་བའི་ཕྱོགས་ནི་གནམ་ལོ་གང་དེར་མི་དེར་བབས་པའི་སྤར་ཁའི་དཔལ་བསྐྱེད་དང་སྲོག་འཚོའི་ཕྱོགས་དེར་གཏོང་དགོས་པ་དང༌། ཁ་དོག་ནི་གཞུང་ལས། སྟག་རྟ་ཁྱི་གསུམ་ཀླུང་སྤྲེལ་ལྕགས། ། བྱི་འབྲུག་སྤྲེལ་གསུམ་ཀླུང་སྟག་ཤིང་། ། བྱ་གླང་སྦྲུལ་གསུམ་ཀླུང་ཕག་ཆུ། ། ཕག་ལུག་ཡོས་གསུམ་ཀླུང་སྦྲུལ་མེ། ། ཞེས་གསུངས་པ་ལྟར་ལོ་རྟགས་སྟག་དང་རྟ་ཁྱི་གསུམ་གྱི་ཀླུང་དར་ཚོན་དོག་དཀར་པོ་དང་། བྱི་བ་འབྲུག་སྤྲེལ་གསུམ་ཀླུང་དར་ལྗང་ཁུ། བྱ་གླང་སྦྲུལ་གསུམ་གྱི་ཀླུང་དར་ཁ་དོག་སྔོན་པོ། ཕག་ལུག་ཡོས་གསུམ་གྱི་ཀླུང་དར་ཁ་དོག་དམར་པོ་བཅས་དགོས་པའོ། །
ལན། དེ་ཡང་བརྩི་བྱའི་གནམ་ལོ་དེ་རང་ལ་བབས་པའི་བབས་སྤར་གྱི་གནམ་སྨན་ཕྱོགས་སུ་འཕྲོད་པར་བརྗོད་ཡོད། །
ལན། གཞུང་ལས། ཕོ་ལ་མདའ་དང་མོ་ལ་ཕང་། ། ལོ་གྲངས་ཁྲམ་བཏབ་ལ་རྫས་འཛུགས། རྡོ་དགུ་བརྩེགས་ལ་ཕྱག་དགུ་འཚལ། ། ན་ཤིའི་དགུ་མིག་ཐར་རོ་བརྗོད། ། ཅེས་གསུངས་པ་ལྟར་སྐྱེས་པ་ལ་མདའ་དང་བུད་མེད་ཡིན་ན་ཕང་གི་ལོགས་སུ་རང་གི་ལོ་གྲངས་གར་སླེབས་ཀྱི་ཁྲམ་བཏབ་རྗེས་ལ་ཞིག་གི་རྩེ་མོར་བཙུགས་ཏེ་ས་དེར་རྡོ་དགུ་བརྩེགས་ལ་ཕྱག་དགུ་འཚལ་ཏེ། ཞལ་ནས་ན་བ་དང་ཤི་བའི་དགུ་མིག་ལས་ཐར་བར་ཤོག་ཅེས་སྨོན་ལམ་བཏབ་རྒྱུའོ། ། མཁས་དབང་སུ་ཡིས་དུས་གང་ལ་དུས་འཁོར་བོད་ལ་བསྒྱུར་བ་དང༌།
ལན། རབ་བྱུང་དང་པོའི་མེ་ཡོས་ཏེ་སྤྱི་ལོ་༡༠༢༧ལོར་རྭ་འབྲོ་ཙཱ་མི་པཎ་ཆེན་རྣམ་གསུམ་ཏེ་རྭ་ལོ་ཙཱ་བ་ཆོས་གྲགས་དང༌། འབྲོ་ལོ་ཙཱ་བ་ཤེས་རབ་གྲགས་པ། ཙཱ་མི་སངས་རྒྱས་གྲགས་པ་བཅས་ཀྱིས་དཔལ་དུས་ཀྱི་འཁོར་ལོའི་རྒྱུད་འབྲེལ་དང་བཅས་པ་བོད་སྐད་དུ་བསྒྱུར་གནང་མཛད། རབ་བྱུང་གི་ཐོག་མ་ནི་སྤྱི་ལོ་༡༠༢༧ནས་འགོ་ཚུགས་པ་རེད།
ལན། ཞག་ཅེས་པ་ནི་ཉི་མ་སྣང་བའི་ཆ་ནས་ཉིན་དང་། ནུབ་པའི་ཆ་ནས་མཚན་ཞེས་ཉིན་མཚན་བསྡོམ་པའི་ཆ་ལ་བཏགས་པ་དང་ཞག་གསུམ་ནི། ཁྱིམ་ཞག་དང་། ཉིན་ཞག ཚེས་ཞག་སྟེ་ལོ་ལ་ཁྱིམ་ལོ་གཙོ་བོར་བྱས་པ་དང་། ཟླ་བ་ལ་ཚེས་ཟླ། ཞག་ལ་ཉིན་ཞག་དབང་བཙན་པ་སྟེ་གཙོ་ཆེ་བ་ཡིན་ཞེས་གྲགས། ཞག་གསུམ་ནང་གསེས་མཉམ་ཚད་ནི། ཁྱིམ་ཞག་རེ་ལྔ་དང་ཚེས་ཞག་རེ་བདུན་གཉིས་མཉམ་པ་ཡིན། ཁྱིམ་ཞག་དུས་མདའ་མཁའ་རི་ཡིད་དང་ཉིན་ཞག་བུག་མཁའ་མིག་བུག་ཡིད་གཉིས་མཉམ་པ་ཡིན། ཚེས་ཞག་ཉི་འདོད་ཟླ་དང་ཉིན་ཞག་མདའ་འདོད་དྲག་གཉིས་ཡུལ་ལོངས་དང་དུས་ལོངས་གང་གི་དབང་དུ་བྱས་ནའང་མཉམ་པ་ཡིན།
ལན། ཉི་མས་སའི་གླིང་ལ་བྱ་བ་བྱེད་ཚུལ་གྱིས་འཇོག་པས་ནམ་ལངས་ནས་ནམ་ལངས་པའི་བར་དབུགས་ཁུག་པ་ཉི་ཁྲི་ཆིག་སྟོང་དྲུག་བརྒྱ་སྟེ་ཆུ་ཚོད་དྲུག་ཅུ་ཐམ་པའམ་དེང་སྐབས་ཀྱི་དུས་ཚོད་ཉེར་བཞི་ལ་ཉིན་ཞག་ཕྲུགས་གཅིག་ཅེས་བརྗོད། ཉི་མས་ཉིན་ཞག་གཅིག་ལ་ཡུལ་གྱི་ཆུ་ཚོད་བཞི་དང་ཆུ་སྲང་ཉེར་དྲུག་རི་རོའི་ཆ་ཞེ་གཅིག་ལ་འཁོར་ལོ་ལག་མིག་གི་ཆ་ཆིགསྟོང་བརྒྱད་བརྒྱ་ཞེ་དགུ་སྤྱོད་དོ། །
ལན། ཟླ་བའི་ཆ་ཤས་འཕེལ་འགྲིབ་ཀྱི་སྒོ་ནས་འཇོག་སྟེ་ཡར་ངོར་འཕེལ་ཆ་བཅོ་ལྔ་དང་། མར་ངོར་འགྲིབ་ཆ་བཅོ་ལྔའི་ཆ་རེ་འགྲིབ་པའམ་འཕེལ་བའི་ཡུན་ཚད་ལ་བརྗོད། ཚེས་ཞག་གཅིག་གི་དུས་ཀྱི་རྟག་ལོངས་ནིཆུ་ཚོད་ང་དགུ་དང་། ཆུ་སྲང་གསུམ། དབུགས་བཞི། རི་མཁའ་རིའི་ཆ་བཅུ་དྲུག་དང་བཅས་ཡིན། དེ་ཡང་ཚེས་ཞག་གཅིག་ལ་ཉི་མ་ཡུལ་གྱི་ཆུ་ཚོད་བཞི་དང་ཆུ་སྲང་ཉེར་གཅིག་དབུགས་ལྔ། རི་རོའི་ཆ་ཞེ་གསུམ་སྤྱོད་དོ། །
ལན། ཉི་བར་གྱི་ཁྱིམ་རེར་འཕོ་བའི་ཡུན་ཚད་ལ་ཆ་སུམ་ཅུར་བྱས་པའི་ཆ་རེ་ལ་འཇོག་གོ ། ཁྱིམ་ཞག་གཅིག་གི་ཡུལ་ལོངས་ནི་ཆུ་ཚོད་བཞི་དང་ཆུ་སྲང་སུམ་ཅུ་ཡིན། དེའི་དུས་ལོངས་ནི། ཆུ་ཚོད་དྲུག་ཅུ་དང་ཆུ་སྲང་ང་གཉིས་དབུགས་གཅིག ། དུས་མདའ་མཁའ་རི་ཡིད་ཀྱི་ཆར་བྱས་པའི་ཆ་ཤས་གསུམ་ཁྲི་ལྔ་སྟོང་བརྒྱ་ཕྲག་གཅིག་དང་བཞི་ཡིན།
ལན། དུས་ཚིགས་ཉེར་བཞིའི་ནང་ཚན་ཏེ། ཧོར་ཟླ་དང་པོའི་དབུགས་ཐོབ་ཉིན་དཔྱིད་ཀྱི་འགོ་ཚུགས། ཧོར་ཟླ་བཞི་པའི་དབུགས་ཐོབ་ཉིན་དབྱར་ཚུགས། ཧོར་ཟླ་བདུན་པའི་དབུགས་ཐོབ་ཉིན་སྟོན་ཚུགས། ཧོར་ཟླ་བཅུ་པའི་དབུགས་ཐོབ་ཉིན་དགུན་ཚུགས་བཅས་བཞི་ལ་བརྗོད།
ལན། བྱི་བ་སོགས་ལོ་སྐོར་བཅུ་གཉིས་པོ་རང་གི་བདུན་པ་གང་ཡིན་དེ་ནི་བདུན་ཟུར་ཏེ་དཔེར་ན། བྱི་བའི་བདུན་ཟུར་རྟ་དང༌། རྟའི་བདུན་ཟུར་བྱི་བ་ཡིན་པ་བཞིན་ནོ། །
ལན། བརྩི་བྱ་སོ་སོའི་ལོ་གྲངས་ཀྱི་འོག་གི་རེའུ་མིག་དུ་བཀོད་པའི་རྡེའུརྣམས་ནི་བརྩི་བྱའི་སྲོག་ལུས་དབང་ཀླུང་བླ་བཅས་ཀྱིས་གནམ་ལོའི་སྲོག་ལུས་དབང་ཀླུང་བླ་བཅས་ལ་འཐབ་པའི་འབྲས་བུ་བཟང་ངན་རྣམས་ཡིན། བརྟག་ཐབས་ལ། སྲོག་རྡེལ་སྲོག་དགྲ་ཡོད་མེད་དང༌། ། ལུས་རྡེལ་ན་ཚ་ཡོང་མིན་ཡིན། ། དབང་རྡེལ་ཟ་ཐང་ཆེ་ཆུང་སྟེ། ། ཀླུང་རྡེལ་མི་ཁ་ཆོག་མིན་གཙོ། ། ཞེས་གསུངས་པ་ལྟར་རོ། །
ལན། སོ་ནམ་འཁོར་ལོ་ནི་རྩ་བ་གསུམ་དང་། རྩེ་མོ་དགུ། འཕྲེད་དུ་རེ་ཁ་གསུམ་གྱིས་བཅད་ཅིང་། གཡས་དང་གཡོན་དུ་ཡན་ལག་བཅུ་གཉིས་ཏེ་རི་མོའི་སྟེང་བཀོད་པའི་ཨང་ཀི་རྣམས་རྒྱུ་སྐར་ཉེར་བདུན་གྱི་མཚོན་བྱེད་ཡིན་པ་དང༌། ཉི་མས་འཁྱུད་པའི་སྐར་མ་དེ་ཏྲི་ཤུ་(རྩེ་གསུམ་ཡོད་པ་ལ་ཟེར། )དབུས་མའི་རྩེ་མོར་བཀོད་དེ། དེ་ནས་རིམ་བཞིན་སྐར་མ་གཡས་བསྐོར་དུ་བཀོད་མོད་ཐ་མའི་སྐར་མ་བཞི་པོ་བར་གྱི་འཇོམ་བཞིར་གཡས་བསྐོར་དུ་འགོད་པ་དང༌། ཟླ་བ་རྒྱུ་སྐར་ཉེར་བདུན་གྱི་གཞི་ཁྱོན་གང་དུ་གནས་པའི་སྐར་མ་དེ་རྩེ་མོ་དགུ་ལ་སོང་ན་ལོ་འདིར་ལོ་ཏོག་འཕེལ་བ་དང་། རྩ་བ་གསུམ་ལ་སོང་ན་འབྲས་བུ་མེད་པ། བར་གྱི་འཇོམ་བཞིར་སོང་ན་བཏང་སྙོམས་སུ་ལུས་པ། ཡན་ལག་བཅུ་གཉིས་ལ་སོང་ན་བདེ་ལེགས་བྱུང་བ་ཡིན་ནོ། །
ལན། ཐོང་གཤོལ་འཁོར་ལོའི་སྟེང་གི་ཨང་ཀི་ནི་རྒྱུ་སྐར་ཉེར་བདུན་མཚོན་བྱེད་ཡིན་ཅིང་ཉི་མས་འཁྱུད་པའི་སྐར་མ་ནས་གཤོལ་ལྕགས་ཀྱི་རྩེ་ལ་གཉིས་བཀོད་དེ། ས་མཐོང་ལ་གསུམ། མི་མཐོང་ལ་གསུམ། འཆང་བཟུང་ལ་གཉིས། གཤོལ་མདའ་ལ་བཅུ། གཉའ་ཤིང་ལ་བརྒྱད་བཀོད་དེ། ཟླ་བ་རྒྱུ་སྐར་ཉེར་བདུན་གྱི་གཞི་ཁྱོན་གང་དུ་གནས་པའི་སྐར་མ་དེ་གཤོལ་ལྕགས་རྩེ་གཉིས་ལ་སོང་ན་བཙའ་ཡིས་ཁྱེར་བ་ཐེ་ཚོམ་མེད་པ་དང་། ས་མཐོང་གསུམ་ལ་སོང་ན་ལོ་ལེགས་ཀྱང་སྲོག་ཆགས་ལ་སྡང་བ། མི་མཐོང་གསུམ་ལ་སོང་ན་འབྲུ་རིགས་འཕེལ་ཞིང་ལེགས་པ། འཆང་བཟུང་ལ་སོང་ན་ལོ་ནད་བྱུང་བ། གཉའ་ཤིང་ལ་སོང་ན་དགྲ་ཡིས་འཇོམས་པའི་དོགས་པ། གཤོལ་མདའ་བཅུ་ལ་སོང་ན་བཏང་སྙོམས་བྱེད་པ་སོགས་བཤད་དོ། །
ལན། བྱ་བུ་ཞག་བཅུ་གཉིས་དང་། ཁྲུམས་ཞག་བཅུ་གཉིས། ཤོལ་པོ་ཟླ་ཕྱེད། སྐྱུང་ཞག་དགུ། ཤེ་མོ་ཞག་བདུན་བཅས་ཀྱི་རིང་ལ་གནམ་གཤིས་དྲོ་གྲང་གང་འདྲ་བྱུང་བའི་ཚོད་ལ་དཔགས་ནས་སོས་འཕར་སྔ་ཕྱི་དང་། དཔྱིད་གྲང་ཡུན་རིང་ཐུང་། དབྱར་ཞོད་ཆེ་ཆུང་སོགས་ལོ་སྤྱིའི་གནམ་གཤིས་ལ་བརྟག་དཔྱད་བྱེད་རྒྱུ་ཞིག་ཡིན།
ལན། དེ་ཡང་ས་ཞིང་འདེབས་བཀོལ་གྱི་དུས་ཚིགས་ནང་། ཡུལ་ལུང་སོ་སོའི་སོ་ནམ་གྱི་བྱེད་སྒོ་ཁག་དུས་ཚོད་སྔ་ཕྱི་ཇི་འདྲ་དགོས་པའི་ཚུལ་རྣམས་གསལ་པོར་བཏོན་ཡོད་པ་སྟེ། སྤྱིར་ན་ལོ་དེར་སོ་ནམ་སྔ་འདེབས། བར་འདེབས། ཕྱི་འདེབས་རྣམས་བཟང་ངན་འབྲིང་གསུམ་གང་འདྲ་ཡོད་མེད་དང༌། འདེབས་པའི་དུས་ཚིགས་ཟླ་ཚེས་གང་དུ་བཟང་བ། ལོ་འདིར་ལོ་བཟང་ཕོ་མོ་ཁྱད་མེད་ལོ་རྟགས་གང་དང་ལོ་གང་དུ་སོན་པ། ཕ་མ་གཉིས་ཀ་འཛོམས་པ། དབང་པོར་སྐྱོན་མེད་པ། མིང་པྲ་ལེགས་པ་ཞིག་གིས་ས་བོན་འདེབས་པ་དང༌། སྐྱེ་ཤིང་འཛུགས་པ། ཁང་ལས་བྱེད་པ་ལ་སོགས་པའི་ལས་འགོ་བཟུང་དགོས་ཚུལ། ལོ་འདིའི་བྱ་བ་ཆེ་ཕྲ་ཐམས་ཅད་ཀྱི་ཁ་གཏད་ཕྱོགས་གནམ་ལོའི་ཕྱོགས་གཙང་གང་དུ་ཡོད་པ་དང། ཟླ་བ་སོ་སོའི་བུམ་སྟོང་གནས་ཕྱོགས། ས་ལུད་ཁ་དབྱེ་དང་གཉའ་སྤྲོ་བྱེད་ཚེས་སོགས་བརྟག་པ། གཞན་ཡང་ཟླ་བ་གང་གི་ཚེས་གང་ནས་ཆར་དུས་ཟིན་པ་ལ་བརྟགས་ནས་ལོ་འབྲས་ལ་ཆུ་གནོད་དང་ཆུ་ལོག་སྔོན་འགོག་བྱ་རྒྱུ། ཞིང་ལ་ཆུ་གཏོང་བའི་དུསཚིགས་སོགས་བོད་ཀྱི་གནའ་སྲོལ་ལྡན་པའི་རྟེན་འབྲེལ་བྱ་ཚེས་དང་། ནམ་ལས་ཀ་བྱེད་པའི་དུས་ཚེས་ཁ་གསལ་དུ་བཤད་པའི་རྒྱ་ཆེའི་ཞིང་འབྲོག་མི་དམངས་ལ་ཕན་པ་ཤིན་ཏུ་ཆེ་བ་ཞིག་ཡིན།
ལན། བོད་ཀྱི་སྲོལ་རྒྱུན་རིག་གནས་ལ་བསྟན་བཅོས་རྩོམ་པའི་ཐོག་མར་ཡུལ་དམ་པ་ལ་མཆོད་བརྗོད་བྱེད་སྲོལ་ཡོད་པ་མ་ཟད། སྤྱིར་བྱ་བ་གང་དང་གང་འདྲ་བ་ཞིག་འགོ་རྩོམ་པ་དེའི་དུས་སུ་རྩ་གསུམ་ལྷ་ལ་འཕྲིན་བཅོལ་བྱེད་སྲོལ་ཆགས་ཡོད་པ་རེད། འའདི་ཡང་དེ་བཞིན་དུ་ལོ་ཐོ་གསར་སྒྲིག་གི་སྐབས་སུ་ཐོག་མར་དུས་ཀྱི་འཁོར་ལོའམ། ཤཱཀྱ་ཐུབ་པ་གང་རུང་ཞིག་ལ་སྙན་ཚིག་ཤོ་ལོ་ཀ་ཞིག་གིས་བསྟོད་བསྔགས་འབྲི་བ་དང་། དེ་ལེགས་སྦྱར་གྱི་སྐད་དུ་བསྒྱུར་ནས་སྐད་གཉིས་ཤན་སྦྱར་ཏེ་ཐོག་མར་བཀོད་ཡོད་པ་དེ་ལ་སུམ་བིད་ཟེར།
ལན། བསྟན་རྩིས་ཞེས་པ་ནི་དོན་དུ་བོད་ཀྱི་ལོ་རྒྱུས་དོན་ཆེན་རེའུ་མིག་ཅིག་རེད། སྐབས་འདིར་བསྟན་རྩིས་ཞེས་པའི་རྒྱུ་མཚན་ནི། རྩིས་གཞི་ཐོག་མ་སངས་རྒྱས་ཤཱཀྱ་ཐུབ་པའི་འཁྲུངས་འདས་ཀྱི་ལོ་ཚིགས་ལ་གཞིར་བཟུང་། སྤྱིར་སངས་རྒྱས་བསྟན་པའི་གནས་ཚད། གནམ་ལོ་འདིའི་བར་དུ་ཅི་ཙམ་འདས་ཟིན། མ་འོངས་པ་ན་ལོ་ཅི་ཙམ་གནས་ཐུབ་པ་སོགས་བརྗོད་བྱ་གཙོ་བོར་བྱས་ཤིང་། གཞན་ཡང་ཆོས་རྒྱལ་མེས་དབོན་རྣམ་གསུམ་ལ་སོགས་པ་བོད་ཀྱི་རྒྱལ་པོ་རྣམས་སྐུ་འཁྲུངས་པ་དང་འདས་ནས་ད་བར་ལོ་ཅི་ཙམ་སོང་། བསྟན་འཛིན་གྱི་སྐྱེས་བུ་དམ་པ་རྣམས་སྐུ་འཁྲུངས་འདས་ཀྱི་ལོ་ཅི་ཙམ་སོང་བ། དགོན་སྡེ་དང་རྟེན་གསུམ་གཙོ་ཆེན་རྣམས་བཞེངས་ནས་ལོ་ཅི་ཙམ་སོང་བ་སོགས་བཀོད་ཡོད་པ་རེད། བརྩི་ཚུལ་འདི་ནི་རྩིས་གཞུང་གང་ལ་བརྟེན་ནས་ལོ་ཐོ་ཕབ་ཅིང་ཡོད་ན་དེའི་ནང་དུ་འཁོད་པའི་ལོ་གྲངས་དེའི་ཐོག་རྩིས་གཞུང་དེ་ཉིད་བརྩམས་ནས་གནམ་ལོ་དེའི་བར་གྱི་འདས་ལོ་དེ་བསྣན་ན། གང་ཞིག་ཤེས་པར་འདོད་པའི་དོན་དེའི་ལོ་གྲངས་མ་འཕྱུགས་པ་ཤེས་ཐུབ།
ལན། ཤར་ན་དུ་བ་མཇུག་རིངས་དང༌། ལྷོ་རུ་སྟག་མགོ་མེ་འབར། ནུབ་ན་གཡག་མགོ་རླུང་འཚུབ། བྱང་ན་ཆུ་ཐིག་སྔོན་པོ་བཅས་སོ། །
ལན། ནམ་མཁའི་གོ་ལར་ཆ་མཉམ་ཁྱབ་ཡོད་དེ་གཟའ་རྣམས་འགྲོ་སའི་ལམ་མོ། ལུག གླང་། འཁྲིག་པ། ཀརྐཊ། སེང་གེ། བུ་མོ། སྲང། སྡིག གཞུ། ཆུ་སྲིན། བུམ་པ། ཉ་བཅས་སོ། །
ལན། གྲུབ་རྩིས་ནི་དུས་འཁོར་རྩ་རྒྱུད་ལ་བརྟེན་པ་དང་བྱེད་རྩིས་ནི་དུས་འཁོར་བསྡུས་རྒྱུད་ལ་བརྟེན་པ་ཡིན་ཏེ་ལུགས་གཉིས་ཀའི་ཟླ་བཤོལ་དང་ཚེས་གྲངས་ཆད་ལྷག་གཅིག་མཚུངས་འཁེལ་གི་མེད་ལ་དེང་གི་སྐབས་གྲུབ་རྩིས་ཅུང་བེད་སྤྱོད་ཆེ་བར་སྣང་ངོ་། །
ལན། དཔྱིད་ཚུགས། ཁ་བ་ཆར་ལྡོག འབུ་སྲིན་འགུལ། དཔྱིད་མཉམ། གནམ་(དྭངས) གསལ། འབྲུ་ཆར། དབྱར་འཚུགས། བྲི་བ་གང་(ཆུ་བོ་རྒྱས) རྨོད་འདེབས། དབྱར་ཉི་ལྡོག ཚ་བ་ཆུང༌། ཚ་བ་ཆེ། སྟོན་ཚུགས། བསིལ་འགུགས(ཚ་བ་བྲི) བད་དཀར་(ཟིལ་དཀར) སྟོན་མཉམ། བད་ནག བ་མོ་འབབ (སད་ལྷུང་) དགུན་ཚུགས། ཁ་བ་ཆུང་། ཁ་བ་ཆེ། དགུན་ཉི་ལྡོག གྲང་ངར་ཆུང་། གྲང་ངར་ཆེ་བཅས་ཡིན།
ལན། གཟའ་རྒོད་འབྱུང་བ་ཟས་འཚོལ་དུས། ། བག་མ་གཏོང་ལེན་རོ་དྲང་བ། ། བུ་བཙས་ནད་ཐེབས་དྲག་ལས་ངན། ། ཞེས་སོ། །
ལན། དབུལ་པོ་ལག་སྟོང་གི་འབྲས་བུ། དབུལ་ལག་མཁར་ལས་འགོ་འཛུགས་དང་། ། བཤད་གསར་རྟེན་བཞེངས་རབ་ཏུ་གནས། བག་མ་བུ་འབོགས་སྒྱེད་པུ་འཛུགས། ། ལྟད་སྟོན་ཐོག་འབུབས་དར་འཕྱར་བ། ། ནོར་ཕྱུགས་ཕྱིར་གཏོང་བང་མཛོད་འབྱེད། ། རོ་འདོན་ཞིང་འདེབས་ལ་སོགས་པ། ། གསོན་གཤིན་ལས་རྣམས་ནད་པས་འཛེམས། ། ཞེས་སོ། །
ལན། ངམ་ཤིང་དགེ་བཤེས་ཆེ་འདོན་གྱི། ། ཁྲི་བརྩིགས་བཤད་སར་དམག་ལས་སྤོངས། ། ཞེས་སོ། །
ལན། བར་གནམ་ཧལ་ཁྱི་རྒྱུ་བའི་དུས། ། བག་མ་ཐོག་འབུབས་རོ་སྲེག་པ། ། རྟེན་བཞེངས་རབ་གནས་སྒྱེད་པུ་འཛུགས། ། ལྟད་སྟོན་མཁར་ལས་དོན་གཉེར་སོགས། ། ལས་རྣམས་ཀུན་དང་དར་འཕྱར་འཛེམས། ། ཞེས་སོ། །
ལན། ཧལ་ཁྱི་ཟས་ཚོལ་དུས་སུ་ཡང་། ། ཁྱི་ལེན་མཁར་ལས་བག་མ་སྐྱས། ། ལྟད་སྟོན་དམག་རོ་གཤིན་ལས་འཛེམས། ། ཞེས་སོ། །
ལན། གནམ་ཁྱི་ལ་ནི་རོ་གཏོང་བ། ། ཆུང་དུར་མཁར་ལས་ཁྲོམ་ཤིད་དམག། བྲེ་འཇལ་ལྟད་སྟོན་འཕྱོ་སྐྱས་སོགས། ། ལས་ཀུན་ངན་ཞིང་ཁྱད་པར་དུ། ། བག་མ་གཏོང་ལས་འཛེམ་པར་བྱ། ། ཞེས་སོ། །
ལན། པི་ལིང་འཕར་མ་ཞེས་བྱ་བ། ། ས་བདག་རྗེ་བློན་བཅུ་གཅིག་པ། ། བཟང་ངན་ཀུན་ལ་ཀོ་ལོང་སྡོམ། ། མནན་གཏད་ཟོར་འཕེན་སེར་བ་དབབ། ། སེལ་དང་རླུང་འཁོར་འཛུགས་མདོས་གཏོར། ། ཕར་རྒོལ་དྲག་པོའི་ལས་ཀུན་བཟང་། ཁོ་དང་བསྡོངས་ན་ཤིན་ཏུ་ཐེབས། ། མཁར་ལས་མཆོད་རྟེན་བརྩིགས་པ་དང་། གཤིན་ལས་ཤིད་བྱ་ཆེ་སར་འདོན། ། བ་མ་བུ་བཙས་རབ་གནས་དང༌། ། ལྟད་སྟོན་ས་ལས་དུར་གདབ་སྐྱས། ། འཕན་ཤིང་འཛུགས་དང་དཀྱིལ་འཁོར་འབྲི། ། དེ་སོགས་དགེ་བའི་ལས་ཀུན་འཛེམས། ། ཞེས་སོ། །
ལན། ཀི་ཀང་མཁར་ལྟད་སྟོན་ཤིང་དང༌། ། གཤིན་ལ་བག་མ་བུ་བཙས་དམག། བུ་ལོན་འཇལ་དང་ལེན་པ་ངན། །
ལན། ཕུང་པོ་ཟོར་ཐིགས་ཉི་མ་ལ། ། རོ་དྲང་དུར་གདབ་འཕུང་བར་འགྲོ། སྒྲུབ་པ་དབང་བསྐུར་སྡོམ་པ་འབོགས། ། ཆོས་འཆར་མཁར་ཐབ་རང་འཐག་འཛུགས། ། དོན་གཉེར་བྱིས་པ་སྒོ་ཁྲིད་བག ། དགེ་ལས་སྟོན་ཤིང་འདུ་ལོང་སོགས། ། གསོན་གཤིན་བྱ་བ་ཕལ་ཆེར་འཛེམས། ། ཞེས་སོ། །
ལན། ནག་ཆུང་ལྟད་མོ་བག་མ་ཤིད། ། རབ་གནས་དཀར་ཕྱོགས་སྒྱིད་བུ་འཛུགས། ལམ་ཞུགས་ནོར་རྫས་ཕྱིར་གཏོང་བ། ། བུ་བཙས་གསོན་ལས་ཀུན་ལ་འཛེམས། ། ཞེས་སོ། །
ལན། དྲ་ཆེན་རྒྱུ་དུས་བག་མ་དང་། ། སྟོན་མོ་དམག་རོ་འགུལ་བསྐྱོད་སྤངས། ། ཞེས་སོ། །
ལན། གནམ་སྦྱོར་བཟའ་གསར་མཉམ་སྦྱོར་དང༌། ། རོ་དུར་བག་མའི་ལས་རྣམས་འཛེམས། ། ཞེས་སོ། །
ལན། ས་བདག་ཟིན་འཕུང་ནག་པོ་ནི། ། ལས་དང་བྱ་བ་ཀུན་ལ་ངན། ། བུ་སྐྱེས་འཆི་ཞིང་ཕ་མ་བྲལ། ། དྲག་པོའི་ལས་ལ་འདི་དང་བསྟུན། ། གདོང་ཐུག་མི་བྱ་ངེས་པར་ཐེབས། ། ཞེས་སོ། །
ལན། དྲག་པོའི་ལས་ལ་ཤིས་པ་ཡིན། ། ལམ་ཞུགས་བག་མ་ཤིད་ལས་དང༌། ། དབང་པོའི་བྱ་བ་ཐམས་ཅད་ངན། ། ཁྱད་པར་ཉི་མ་སྨིན་དྲུག་འཛོམས། ། ལྷ་གསོལ་བདུད་ཀྱི་ཉི་མ་ཡིན། ། དེ་བཞིན་ཟླ་དང་དབེན་མོ་བཙན་དང༌། ། མིག་དམར་སྐག་འཛོམས་དམག་དཔོན་ཏེ། ། ལྷག་པ་ཆུ་སྟོད་ནས་འཇལ་དང་། ། ཕུར་བུ་མགོ་འཛོམས་བན་བོན་ལས། ། པ་སངས་རྒྱལ་འཛོམས་ཆུ་བཙན་དང་། ། སྤེན་པ་མོན་གྲུ་རྟ་ཚོང་སྟེ། ། རང་རང་ལས་ལ་འཛེམ་པར་བྱ། ། ཞེས་སོ། །
ལན། བདུད་ལས་རྒྱལ་བ་རྣམ་པ་བདུན། ། བྱ་བ་ཀུན་དང་ཁྱད་པར་དུ། ། ཕར་རྒོལ་དྲག་པོའི་ལས་ལ་བཟང་། ། ཞེས་སོ། །
ལན། འཇིག་ཉི་དང་ནི་མི་འཕྲོད་ཉི། ། མི་མཐུན་པ་ཡི་ཉི་རྣམས་ལ། ། བག་མ་ཤིད་ཀྱི་བྱ་བ་འཛེམས། །
ལན། འགྲུབ་སྦྱོར་ཟུང་སྦྱོར་གཉིས་པོ་ལ། ། ངན་བྱེད་དྲག་ལས་འཛེམ་བ་དང་། ། ཞི་རྒྱས་དབང་གི་ལས་རྣམས་བཟང་། །
ལན། སྐྱིད་ལ་དབང་བསྐུར་རབ་གནས་དང་། ། ལྷ་གསོལ་དགེ་བའི་ལས་རྣམས་བཟང་། །
ལན། འཕེལ་ཉི་དགེ་བའི་ལས་དང་ནི། ། ཡིག་རྩིས་ཡོན་ཏན་སྤེལ་ལས་དང༌། ། ཆུ་འབེབས་ཁྲོན་འདྲུས་ཞིང་ལས་དང་། ། བན་བོན་ཞིང་འདེབས་ལ་སོགས་བཟང་། །
ལན། ཆུབ་ཉི་དང་ནི་ཟུང་སྦྱོར་སྐར་མ་ལ། ། ཕུར་བུ་མ་གཏོགས་ཚང་མ་འདྲ། ། བཟང་ལས་ཕལ་ཆེར་ཐམས་ཅད་བཟང༌། །
ལན། ལྷ་གསོལ་གཉེན་སྦྱོར་ལྟད་སྟོན་དང་། ། དགེ་ལས་འཕེལ་འདོད་རྒྱས་པའི་ལས། ། བཟང་ལ་ཕུང་བྱེད་ངན་བྱེད་ངན། །
ལན། གྲུབ་ཉི་འཁེལ་བའི་འབྲས་བུ་ལ། ། གལ་ཆེ་བྱ་བ་ཅི་ཡང་བཟང་། ། དགེ་ཞིང་བཟང་བའི་ལས་རྣམས་གྲུབ། ། གནོད་བྱེད་སྡུག་པའི་ལས་རྣམས་སྤང་། ། སྲེག་སྦྱོར་ཚེས་གྲངས་གར་བབས་པ། ། གལ་ཆེའི་བྱ་བ་ཐམས་ཅད་སྤངས། ། ཁྱད་པར་ལས་ལ་གཏར་སྲེག་སྤངས། །
ལན། ང་རྒྱལ་ཕྲག་དོག་འདོད་སེམས་སྐྱུངས། ། བྱམས་དང་སྙིང་རྗེའི་ངང་ནས་རྩིས་པར་བྱ། །
ལན། གནམ་ལོའི་མར་གྱི་དྲུག་ཏུ་གནས། ། གནམ་ལོ་བྱི་བར་སྦྲུལ་ཕྱོགས་གནས། ། བྱ་བ་ཆེ་ཆུང་ཀུན་ལ་ངན། ། ཁྱད་པར་བག་མ་མཁར་ལས་དང༌། ། དུར་གྱི་ལས་ལ་ངེས་པར་འཛེམ། ། དེ་ཕྱོགས་རོ་ནི་བཞག་བྱེད་ན། ལོ་དྲུག་ཤི་རྒྱུན་ཆད་པ་མིན། ། དེ་མིན་ཁྱིམ་ཚང་ཡུལ་མི་དང་། ། རྩིས་པ་ཕ་མཚན་བདུན་རྒྱུད་ལ། ། གནོད་པར་གཟུངས་བསྡུས་སྣང་བརྒྱད་དང་། ། ས་བདག་འཁྲུགས་བཅོས་གཉན་གྱི་ཡོ་བཅོས་བཟོ། ། ཀླུ་གཏོར་གཏོང་བ་བཅས་སོགས་བྱོས། །
ལན། ལུས་སྟོད་མི་ལུས་སྨད་སྦྲུལ། ། སྦྲུལ་གྱི་སློག་པ་གཡོགས་ནས་ནི། ། ཕྱག་གཡས་རིན་ཆེན་གཏེར་བུམ་དང༌། ། གཡོན་གྱིས་སྣ་བཀབ་ས་ཐོག་ལ། ། འཕྱེ་ནས་འགྲོ་ལ་མདོག་མཐིང་ནག། གཡོན་སྐོར་ཚུལ་གྱི་བགྲོད་པའོ། ། གཞན་ཡང༌། གང་ཤར་ཟླ་བར་མཇུག་མ་དང༌། ། ཟླ་བའི་བདུན་ཟུར་མགོ་མོ་གནས། ། ས་ལས་དག་ནི་འཛེམ་དགོས་སྟེ། ། ས་བདག་ལྟོ་ཐིག་རྒྱོབས་པར་བྱ། ། གལ་སྲིད་ལྟོ་ཐིག་མ་བརྒྱག་པས། མགོ་བོར་ས་རྐོ་ཁྱིམ་མི་ཤི། །
ལན། མིག་གཉིས་འགུལ་བའི་རྩིས་ལ་ཡང་། ། བྱི་དུས་གཡོན་འགུལ་མི་ཆེན་འཕྲད། གཡས་པ་འགུལ་ན་བཟའ་བཏུང་རྙེད། ། གླང་དུས་གཡོན་པ་མྱ་ངན་འོང་། གཡས་པས་གཞན་གྱིས་རང་ལ་སེམས། ། སྟག་དུས་གཡོན་པར་ཐག་རིང་གི ། མགྲོན་པོ་འོང་ལ་གཡས་བཀྲ་ཤིས། ། ཡོས་དུས་གཡོན་རབས་ཀྱི། མགྲོན་པོ་འོང་ཞིང་གཡས་པ་འབྲིང༌། ། འབྲུག་དུས་གཡོན་པར་རིང་མགྲོན་འོང་། གཡས་པ་རྐྱེན་ངན་འཚེ་བའི་ངོ་། ། སྦྲུལ་དུས་གཡོན་པབཟའ་བཏུང་ཐོབ། ། གཡས་པ་འགུལ་ན་བཀྲ་མི་ཤིས། ། རྟ་དུས་གཡོན་པར་ཟས་ཆང་དང་། ། འཕྲད་ཅིང་གཡས་པར་འཚེ་བ་བྱུང་། ། ལུག་དུས་གཡོན་པར་བཀྲ་ཤིས་ཤིང༌། ། གཡས་པར་དགའ་བ་ཆུང་ངོར་འོང་། ། སྤྲེལ་དུས་གཡོན་ནོར་རྫས་ཐོབ། ། གཡས་པས་བུད་མེད་རང་སེམས་ལ། ། བྱ་དུས་གཡོན་པར་མགྲོན་པོ་འོང་། ། གཡས་པ་ལ་ཡང་ཉེ་དུ་འོང་། ། ཁྱི་དུས་གཡོན་པར་མགྲོན་པོ་སླེབས། གཡས་པར་མི་མང་འདུ་ཚོགས་འོང༌། ། ཕག་དུས་གཡོན་པར་མགྲོན་བཟང་འོང་། ། གཡས་པར་དཔོན་པོའི་དོན་ཞིག་འོང་། ། ཞེས་སོ། །
ལན། རྣ་བ་ངུ་བའི་རྩིས་བསྟན་པ། ། བྱི་དུས་རྣ་བ་གཡོན་པ་ངུ་། ། བུད་མེད་ཀྱིས་ནི་རང་ལ་སེམས། ། གཡས་པ་ངུ་ན་སྟོར་བརླག་འོང༌། ། གླང་དུས་གཡོན་པར་ཁ་མཆུའི་ངོ༌། ། གཡས་པ་ལ་ཡང་རྩོད་པའི་ངོ་། ། སྟག་དུས་གཡོན་པར་བོར་སྟོང་ངོ་། ། གཡས་པར་ངུ་ན་བྲེལ་བ་འོང་། ། ཡོས་དུས་གཡོན་པར་སེམས་སྡུག་འོང༌། ། གཡས་པ་ལ་ནི་མགྲོན་པོ་སླེབས། ། འབྲུག་དུས་གཡོན་པར་ཐག་རིང་དུ། ། འགྲོ་དགོས་གཡས་པར་མགྲོན་པོ་འོང་། ། སྦྲུལ་དུས་གཡོན་ངན་གཡས་པ་དགེ ། རྟ་དུས་གཡོན་པར་རིང་མགྲོན་འོང་། གཡས་པ་ལ་ནི་གཉེན་བཤེས་འོང་། ། ལུག་དུས་གཡོན་པར་བཟའ་བཏུང་དང་། ། གཡས་པར་ཐག་རིང་མི་གཅིག་འོང༌། ། སྤྲེལ་དུས་གཡོན་པར་འགྲོ་དགོས་འོང་། ། གཡས་པ་ལ་ནི་དགའ་བ་ཐོབ། ། བྱ་དུས་གཡོན་པར་སྟོར་བརླག་འོང་། ། གཡས་པ་ལ་ནི་དགེ་བ་བཤད། ། ཁྱི་དུས་གཡོན་པར་ཤ་ཆང་འོང༌། ། གཡས་པ་ལ་ནི་མགྲོན་པོ་སླེབས། ། ཕག་དུས་གཡོན་པར་བཀྲ་ཤིས་འབྱུང་། ། གཡས་པ་ལ་ཡང་ཟས་ཆང་ཐོབ། ། ཞེས་སོ། །
ལན། སྐྱ་ཀའི་སྐད་ལ་བརྟག་པ་ཡང༌། ། བྱི་དུས་ཐག་རིང་མགྲོན་སླེབས་བཟང་། ། གླང་དུས་ལ་ཡང་ཤིན་ཏུ་དགེ ། སྟག་དུས་གཏུག་བཤེར་ཡོས་དུས་ལ། ། ནོར་དང་ཟས་ཐང་རྙེད་དེ་བཟང༌། འབྲུག་དུས་ཐག་རིང་མགྲོན་པོ་འཁོར། ། སྦྲུལ་དུས་བཀྲ་ཤིས་འབྱུང་བ་ཡིན། ། རྟ་དུས་ནད་འབྱུང་ལྷ་གསོལ་བྱོས། ། ལུག་དུས་ཕྱུགས་ལ་གཏོར་བརླག་འོང་། ། སྤྲེལ་དུས་བཟང་ཞིང་བྱ་དུས་ལ། ། བྱ་བ་མི་བདེ་བ་ཞིག་འབྱུང༌། ། ཁྱི་དུས་ནོར་འདུ་དོན་རྣམས་འགྲུབ། ། ཕག་དུས་ལ་ནི་འཐབ་རྩོད་ངོ་། །
ལན། སྦྲིད་པ་བརྟག་པའི་རྩིས་བཤད་པ། ། བྱི་དུས་དགའ་སྟོན་བྱེད་པའི་ངོ་། གླང་དུས་མགྲོན་པོས་ཞུ་བ་བྱེད། ། སྟག་དུས་བུད་མེད་ཟས་ཆང་འཕྲད། ། ཡོས་དུས་ནོར་རྫས་དོན་རྣམས་ལེགས། ། འབྲུག་དུས་ཟས་ཆང་མང་པོ་འབྱུང་། སྦྲུལ་དུས་མི་བཟང་ནོར་སློང་འོང་། ། རྟ་དུས་མགྲོན་པོའི་བཟའ་བཏུང་བྱེད། ། ལུག་དུས་ཟས་ཆང་འཕྲད་ཅིང་དགེ ། སྤྲེལ་དུས་རྨི་ལམ་ཟས་བཅས་ངན་། ། བྱ་དུས་བུད་མེད་གཏམ་འདྲིར་འོང་། ། ཁྱི་དུས་བུད་མེད་དང་འཕྲད་བཟང་། ། ཕག་དུས་འཇིགས་ཀྱང་ཕྱི་ནས་བཟང་། ། ཞེས་སོ། །
ལན། ཉི་ཟླ་དམར་ལྷག་ཕུར་སངས་སྤེན། ། རེས་ལ་འཆར་བའི་གཟའ་བདུན་སྟེ། ། སྒྲ་གཅན་དུས་མེ་མཇུག་རིང་བཅས། ། བསྣན་པས་གཟའ་ནི་བཅུ་རུ་འགྱུར། ། ཉི་མ་མིག་དམར་མེ་ཡི་ཁམས། ། ཟླ་བ་ལྷག་པ་ཆུ་རུ་འདོད། ། ཕུར་བུ་སྒྲ་གཅན་རླུང་ཡིན་ཏེ། ། པ་སངས་སྤེན་པ་ས་ཡི་ཁམས། ། ཞེས་པ་ལྟར་སྐར་རྩིས་པ་དང༌། ནག་རྩིས་པ་རྣམས་ཀྱིས་ཕུར་བུ་ཤིང་དང་། པ་སངས་ལྕགས་ཡིན་པར་འདོད་པ་ལས་གཞན་རྣམས་འདྲའོ། །
ལན། ཉིན་མཚན་མཉམ་པའི་དབང་དུ་བྱས་ན་ནམ་ལངས་ཡོས་ཀྱི་དུས་ཚོད་ནས་ཉི་ནུབ་བྱ་ཡི་དུས་ཚོད་སོགས་དུས་ཚོད་བཅུ་གཉིས་ཡོད་ཅིང་། ད་ལྟའི་དུས་ཚོད་འཁོར་ལོ་དང་བསྟུན་ན་དབུགས་བཅོ་ལྔ་སྐར་མ་གཅིག དུས་ཚོད་ཉེར་བཞི་ཉིན་ཞག་གཅིག་གི་ཡུན་ཚད་ཡིན། དེ་ཡང་ཉིན་ཞག་ཕྲུགས་གཅིག་ལ་དུས་ཚོད་བཅུ་གཉིས་སུ་ཕྱེ་སྟེ། ནམ་ལངས་ཡོས། ཉི་ཤར་འབྲུག ཉི་དྲོས་སྦྲུལ། ཉི་ཕྱེད་རྟ། ཕྱེད་ཡོལ་ལུགཉི་མྱུར་སྤྲེལ། ཉི་ནུབ་བྱ། ས་སྲོས་ཁྱི། སྲོད་འཁོར་ཕགནམ་ཕྱེད་བྱི། ཕྱེད་ཡོལ་གླང་། ཐོ་རེངས་སྟག་བཅས་སོ། །
ལན། ལུག་གླང་འཁྲིག་པ་ཀརྐཊ། ། སེངྒེ་བུ་མོ་སྲང་སྡིག་གཞུ། ། ཆུ་སྲིན་བུམ་པ་ཉ་རྣམས་ནི། ། གཟའ་རྣམས་རྒྱུ་བའི་ལམ་ཡིན་པས། ། ཁྱིམ་ནི་བཅུ་གཉིས་ཞེས་སུ་གྲགས། ། ཞེས་པ་ལྟར་རོ། ། མིང་དེ་ལྟར་བཏགས་པའི་རྒྱུ་མཚན་ནི། རི་ཡི་རྒྱལ་པོ་རི་རབ་ལ་གཞུ་དང༌། ཆུ་སྲིན་དང༌། བུམ་པ་དང༌། ཉ་དང༌། ལུག་དང་། གླང་ལ་སོགས་པའི་གདོང་བའི་དབྱིབས་དང་འདྲ་བའི་ཐད་ཀ་ན་ཉི་མ་གནས་ཚེ་དེ་ལྟར་མིང་འདོགས་ལུགས་གཅིག་དང་། ཡང་འཛམ་བུའི་གླིང་ན། གཞུ་སྲ་བའི་དུས་དང༌། ཆུ་སྲིན་གྱི་ཁ་ཉི་མ་ལ་བསྟན་ནས་འདུག་པའི་དུས་དང༌། བུམ་པའི་ནང་ཆང་གི་རོ་ནུས་དང་ལྡན་པའི་དུས་དང་། ཉ་རྣམས་ཆུ་ལ་རྒྱུ་བའི་དུས་སམ་ཤེད་རྒྱས་པའི་དུས། དུད་འགྲོ་རྣམས་འདོད་ཆགས་ལངས་པའི་དུས། ཀརྐཊ་ནི་སྦལ་པ་ཡིན་པས་སྦལ་པ་སྐད་འབྱིན་པའི་དུས། སེང་གེས་ཆགས་པ་སྤྱོད་པའི་དུས། བུ་མོ་རྣམས་མདངས་བཟང་བའི་དུས། སྲང་ངམ་ཉག་ལ་ཇ་མར་འདེགས་པའི་དུས། སྡིག་པ་རྣམས་ཁུང་དུ་འགྲོ་བའི་དུས་སམ་དུད་འགྲོ་གསོད་པའི་དུས་ཏེ་སྡིག་པའི་ཁྱིམ་ཞེས་པ་སོགས་ལ་ལྟོས་ནས་བཏགས་པའོ། །
ལན། རྒྱུ་སྐར་ཞེས་པ་ནི་གཟའ་རྣམས་ཀྱི་རྒྱུ་ལམ་དུ་གནས་པའི་སྐར་མ་ཏེ། རྒྱུ་སྐར་ལ་གྲངས་ནས་བརྗོད་ན་ཧ་ཅང་མང་ཡང་དུས་རྒྱུན་གྲགས་ཆེ་བའི་སྐར་མ་ནི་ཉེར་བདུན་ཏེ། ཐ་སྐར། བྲ་ཉེ། སྨིན་དྲུག སྣར་མ། མགོ ལགནབས་སོ། རྒྱལ། སྐགམཆུ། གྲེ། དབོ། མེ་བཞི། ནག་པ། ས་རི། ས་ག ལྷ་མཚམས། སྣྲོན། སྣྲུབས། ཆུ་སྟོད། ཆུ་སྨད། གྲོ་བཞིན། མོན་གྲེ། མོན་གྲུ། ཁྲུམས་སྟོད། ཁྲུམས་སྨད། ནམ་གྲུ་བཅས་སོ། །
ལན། གྲངས་ཀྱི་གནས་དྲུག་ཅུ་ནི། ༡གཅིག ༢བཅུ། ༣བརྒྱ། ༤སྟོང༌། ༥ཁྲི། ༦འབུམ། ༧ས་ཡ། ༨བྱེ་བ། ༩དུང་ཕྱུར་ཏེ་དགུ་པོ་རེ་རེ་ནས་བརྩིས་པའི་རྐྱང་པའི་གྲངས་གནས་དགུ་དང་། ༡༠ཐེར་འབུམ། ༡༡ཐེར་འབུམ་ཆེན་པོ། ༡༢ཁྲག་ཁྲིག ༡༣ཁྲག་ཁྲིག་ཆེན་པོ། ༡༤རབ་བཀྲམ། ༡༥རབ་བཀྲམ་ཆེན་པོ། ༡༦གཏམས། ༡༧གཏམས་ཆེན་པོ། ༡༨དཀྲིགས། ༡༩དཀྲིགས་ཆེན་པོ། ༢༠མི་འཁྲུགས། ༢༡མི་ འཁྲུགས་ཆེན་པོ། ༢༢ཁྱད་འབྱིན། ༢༣ཁྱད་འབྱིན་ཆེན་པོ། ༢༤སྤང་རྟེན། ༢༥སྤང་རྟེན་ཆེན་པོ། ༢༦དེད་འདྲེན། ༢༧དེད་འདྲེན་ཆེན་པོ། ༢༨མཐའ་སྣང་། ༢༩མཐའ་སྣང་ཆེན་པོ། ༣༠རྒྱུ་རིག ༣༡རྒྱུ་རིག་ཆེན་པོ། ༣༢འོད་མཛེས། ༣༣འོད་མཛེས་ཆེན་པོ། ༣༤དབང་པོ། ༣༥དབང་པོ་ཆེན་པོ། ༣༦ལེགས་འབྱིན། ༣༧ལེགས་འབྱིན་ཆེན་པོ། ༣༨རྟོགས་འགྲོ། ༣༩རྟོགས་འགྲོ་ཆེན་པོ། ༤༠འབྱིང་རྡུལ། ༤༡འབྱིང་རྡུལ་ཆེན་པོ། ༤༢རྒྱ་རྟགས། ༤༣རྒྱ་རྟགས་ཆེན་པོ། ༤༤སྟོབས་འཁོར། ༤༥སྟོབས་འཁོར་ཆེན་པོ། ༤༦བརྡ་ཤེས། ༤༧བརྡ་ཤེས་ཆེན་པོ། ༤༨རྣམ་བྱུང༌། ༤༩རྣམ་བྱུང་ཆེན་པོ། ༥༠སྟོབས་མིག ༥༡སྟོབས་མིག་ཆེན་པོ། ༥༢བྱམས་པ། ༥༣བྱམས་པ་ཆེན་པོ། ༥༤སྙིང་རྗེ། ༥༥སྙིང་རྗེ་ཆེན་པོ། ༥༦དགའ་བ། ༥༧དགའ་བ་ཆེན་པོ། ༥༨བཏང་སྙོམས། ༥༩བཏང་སྙོམས་ཆེན་པོ། ༦༠གྲངས་མེད་ཐ་མ་གྲངས་གནས་དྲུག་ཅུའོ། །
ལན། དང་པོ་རྒྱ་གར་ལུགས་ལ་ས། ཆུ། མེ། རླུང་། ནམ་མཁའི་ཁམས་དང་ལྔའོ། ། ཁམས་ལྔའི་ཡོན་ཏན་ནི། ས་ཁམས་སྒྲ་རེག་རོ་གཟུགས་དྲིའི་ཡོན་ཏན་ལྔ་ལྡན། ཆུ་ཁམས་སྒྲ། རེགརོ། གཟུགས་ཀྱི་ཡོན་ཏན་བཞི་ལྡན། མེ་ཁམས་སྒྲ། རེག རོའི་ཡོན་ཏན་གསུམ་ལྡན། རླུང་གི་ཁམས་ལ་སྒྲ་དང་རེག་ཡོན་ཏན་གཉིས་ལྡན། ནམ་མཁའི་ཁམས་སྒྲའི་ཡོན་ཏན་གཅིག་ལྡན་བཅས་སོ། ། གཉིས་པ་རྒྱ་ནག་ལུག་ལ་ཤིང་། མེ། ས། ལྕགས། ཆུ་བཅས་ལྔ་སྟེ་དེ་དག་གི་མ་བུ་དགྲ་གྲོགས་བརྩི་ཚུལ་ནི། ཤིང་མ་ཆུ་ལ་ཆུ་མ་ལྕགས། ། ལྕགས་མ་ས་ལ་ས་མ་མེ། ། མེ་མ་ཤིང་ཡིན་ཤིང་བུ་མེ། ། མེ་བུ་ས་དང་ས་བུ་ལྕགས། ། ལྕགས་བུ་ཆུ་དང་ཆུ་བུ་ཤིང་། ཤིང་དགྲ་ལྕགས་ཡིན་ལྕགས་དགྲ་མེ། ། མེ་དགྲ་ཆུ་དང་ཆུ་དགྲ་ས། ། ས་དགྲ་ཤིང་ཡིན་ཤིང་གྲོགས་ས། ། ས་གྲོགས་ཆུ་དང་ཆུ་གྲོགས་མེ། ། མེ་གྲོགས་ལྕགས་དང་ལྕགས་གྲོགས་ཤིང་། ། ཞེས་པའོ། །
ལན། ཀུན་དགའ་དང་། དུས་ཀྱི་དབྱིག་པ། དུལ་བ། སྐྱེ་རྒུ། གཞོན། བྱ་རོགརྒྱལ་མཚན། དཔལ་བེའུ། རྡོ་རྗེ། ཐོ་བ། གདུགས། གྲོགས། ཡིད། འདོད་བྱ། འགལ་མེ། རྩ་བཏོན། འཆི་བདག མདའ། གྲུབ་པ། མདུང་། བདུད་རྩི། གཏུན་ཤིང་། གླང་པོ། སྟག་མྱོས། ཟད། གཡོ། བརྟན། འཕེལ་བ་རྣམས་འཕྲོད་ཉེར་བརྒྱད་དོ། ། རེས་གཟའ་བདུན་ལ་འགྲུབ་སྦྱོར་བདུན་ཡོད་དེ། ཉི་མ་མེ་བཞིའི་འགྲུབ་སྦྱོར། ཟླ་བ་གྲོ་བཞིན་འགྲུབ་སྦྱོར། མིག་དམར་དབྱུ་གུའི་འགྲུབ་སྦྱོར། ལྷག་པ་ལྷ་མཚམས་འགྲུབ་སྦྱོར། རྒྱལ་ཕུར་འཛོམས་པའི་འགྲུབ་སྦྱོར། པ་སངས་ནམ་གྲུའི་འགྲུབ་སྦྱོར། སྤེན་པ་སྣར་མའི་འགྲུབ་སྦྱོར་ཏེ་བདུན་ནོ།